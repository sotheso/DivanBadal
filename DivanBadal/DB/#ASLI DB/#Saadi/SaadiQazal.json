[
    {
        "id": "SQ001",
        "title": "غزل ۱",
        "content": "غزل ۱\n\nاول دفتر به نام ایزد دانا / صانع پروردگار حی توانا\nاکبر و اعظم خدای عالم و آدم / صورت خوب آفرید و سیرت زیبا\nاز در بخشندگی و بنده نوازی / مرغ هوا را نصیب و ماهی دریا\nقسمت خود می‌خورند منعم و درویش / روزی خود می‌برند پشه و عنقا\nحاجت موری به علم غیب بداند / در بن چاهی به زیر صخره صما\nجانور از نطفه می‌کند شکر از نی / برگ‌تر از چوب خشک و چشمه ز خارا\nشربت نوش آفرید از مگس نحل / نخل تناور کند ز دانه خرما\nاز همگان بی‌نیاز و بر همه مشفق / از همه عالم نهان و بر همه پیدا\nپرتو نور سرادقات جلالش / از عظمت ماورای فکرت دانا\nخود نه زبان در دهان عارف مدهوش / حمد و ثنا می‌کند که موی بر اعضا\nهر که نداند سپاس نعمت امروز / حیف خورد بر نصیب رحمت فردا\nبارخدایا مهیمنی و مدبر / وز همه عیبی مقدسی و مبرا\nما نتوانیم حق حمد تو گفتن / با همه کروبیان عالم بالا\nسعدی از آن جا که فهم اوست سخن گفت / ور نه کمال تو وهم کی رسد آن جا",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ002",
        "title": "غزل ۲",
        "content": "غزل ۲\n\nای نفس خرم باد صبا / از بر یار آمده‌ای مرحبا\nقافله شب چه شنیدی ز صبح / مرغ سلیمان چه خبر از سبا\nبر سر خشمست هنوز آن حریف / یا سخنی می‌رود اندر رضا\nاز در صلح آمده‌ای یا خلاف / با قدم خوف روم یا رجا\nبار دگر گر به سر کوی دوست / بگذری ای پیک نسیم صبا\nگو رمقی بیش نماند از ضعیف / چند کند صورت بی‌جان بقا\nآن همه دلداری و پیمان و عهد / نیک نکردی که نکردی وفا\nلیکن اگر دور وصالی بود / صلح فراموش کند ماجرا\nتا به گریبان نرسد دست مرگ / دست ز دامن نکنیمت رها\nدوست نباشد به حقیقت که او / دوست فراموش کند در بلا\nخستگی اندر طلبت راحتست / درد کشیدن به امید دوا\nسر نتوانم که برآرم چو چنگ / ور چو دفم پوست بدرد قفا\nهر سحر از عشق دمی می‌زنم / روز دگر می‌شنوم برملا\nقصه دردم همه عالم گرفت / در که نگیرد نفس آشنا\nگر برسد ناله سعدی به کوه / کوه بنالد به زبان صدا",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ003",
        "title": "غزل ۳",
        "content": "غزل ۳\n\nروی تو خوش می‌نماید آینه ما / کآینه پاکیزه است و روی تو زیبا\nچون می روشن در آبگینه صافی / خوی جمیل از جمال روی تو پیدا\nهر که دمی با تو بود یا قدمی رفت / از تو نباشد به هیچ روی شکیبا\nصید بیابان سر از کمند بپیچد / ما همه پیچیده در کمند تو عمدا\nطایر مسکین که مهر بست به جایی / گر بکشندش نمی‌رود به دگر جا\nغیرتم آید شکایت از تو به هر کس / درد احبا نمی‌برم به اطبا\nبرخی جانت شوم که شمع افق را / پیش بمیرد چراغدان ثریا\nگر تو شکرخنده آستین نفشانی / هر مگسی طوطیی شوند شکرخا\nلعبت شیرین اگر ترش ننشیند / مدعیانش طمع کنند به حلوا\nمرد تماشای باغ حسن تو سعدیست / دست فرومایگان برند به یغما",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ004",
        "title": "غزل ۴",
        "content": "غزل ۴\n\nاگر تو فارغی از حال دوستان یارا / فراغت از تو میسر نمی‌شود ما را\nتو را در آینه دیدن جمال طلعت خویش / بیان کند که چه بودست ناشکیبا را\nبیا که وقت بهارست تا من و تو به هم / به دیگران بگذاریم باغ و صحرا را\nبه جای سرو بلند ایستاده بر لب جوی / چرا نظر نکنی یار سروبالا را\nشمایلی که در اوصاف حسن ترکیبش / مجال نطق نماند زبان گویا را\nکه گفت در رخ زیبا نظر خطا باشد / خطا بود که نبینند روی زیبا را\nبه دوستی که اگر زهر باشد از دستت / چنان به ذوق ارادت خورم که حلوا را\nکسی ملامت وامق کند به نادانی / حبیب من که ندیدست روی عذرا را\nگرفتم آتش پنهان خبر نمی‌داری / نگاه می‌نکنی آب چشم پیدا را\nنگفتمت که به یغما رود دلت سعدی / چو دل به عشق دهی دلبران یغما را\nهنوز با همه دردم امید درمانست / که آخری بود آخر شبان یلدا را",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ005",
        "title": "غزل ۵",
        "content": "غزل ۵\n\nشب فراق نخواهم دواج دیبا را / که شب دراز بود خوابگاه تنها را\nز دست رفتن دیوانه عاقلان دانند / که احتمال نماندست ناشکیبا را\nگرش ببینی و دست از ترنج بشناسی / روا بود که ملامت کنی زلیخا را\nچنین جوان که تویی برقعی فروآویز / و گر نه دل برود پیر پای برجا را\nتو آن درخت گلی کاعتدال قامت تو / ببرد قیمت سرو بلندبالا را\nدگر به هر چه تو گویی مخالفت نکنم / که بی تو عیش میسر نمی‌شود ما را\nدو چشم باز نهاده نشسته‌ام همه شب / چو فرقدین و نگه می‌کنم ثریا را\nشبی و شمعی و جمعی چه خوش بود تا روز / نظر به روی تو کوری چشم اعدا را\nمن از تو پیش که نالم که در شریعت عشق / معاف دوست بدارند قتل عمدا را\nتو همچنان دل شهری به غمزه‌ای ببری / که بندگان بنی سعد خوان یغما را\nدر این روش که تویی بر هزار چون سعدی / جفا و جور توانی ولی مکن یارا",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ006",
        "title": "غزل ۶",
        "content": "غزل ۶\n\nپیش ما رسم شکستن نبود عهد وفا را / الله الله تو فراموش مکن صحبت ما را\nقیمت عشق نداند قدم صدق ندارد / سست عهدی که تحمل نکند بار جفا را\nگر مخیر بکنندم به قیامت که چه خواهی / دوست ما را و همه نعمت فردوس شما را\nگر سرم می‌رود از عهد تو سر بازنپیچم / تا بگویند پس از من که به سر برد وفا را\nخنک آن درد که یارم به عیادت به سر آید / دردمندان به چنین درد نخواهند دوا را\nباور از مات نباشد تو در آیینه نگه کن / تا بدانی که چه بودست گرفتار بلا را\nاز سر زلف عروسان چمن دست بدارد / به سر زلف تو گر دست رسد باد صبا را\nسر انگشت تحیر بگزد عقل به دندان / چون تأمل کند این صورت انگشت نما را\nآرزو می‌کندم شمع صفت پیش وجودت / که سراپای بسوزند من بی سر و پا را\nچشم کوته نظران بر ورق صورت خوبان / خط همی‌بیند و عارف قلم صنع خدا را\nهمه را دیده به رویت نگرانست ولیکن / خودپرستان ز حقیقت نشناسند هوا را\nمهربانی ز من آموز و گرم عمر نماند / به سر تربت سعدی بطلب مهرگیا را\nهیچ هشیار ملامت نکند مستی ما را / قل لصاح ترک الناس من الوجد سکاری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ007",
        "title": "غزل ۷",
        "content": "غزل ۷\n\nمشتاقی و صبوری از حد گذشت یارا / گر تو شکیب داری طاقت نماند ما را\nباری به چشم احسان در حال ما نظر کن / کز خوان پادشاهان راحت بود گدا را\nسلطان که خشم گیرد بر بندگان حضرت / حکمش رسد ولیکن حدی بود جفا را\nمن بی تو زندگانی خود را نمی‌پسندم / کاسایشی نباشد بی دوستان بقا را\nچون تشنه جان سپردم آن گه چه سود دارد / آب از دو چشم دادن بر خاک من گیا را\nحال نیازمندی در وصف می‌نیاید / آن گه که بازگردی گوییم ماجرا را\nبازآ و جان شیرین از من ستان به خدمت / دیگر چه برگ باشد درویش بی‌نوا را\nیا رب تو آشنا را مهلت ده و سلامت / چندان که بازبیند دیدار آشنا را\nنه ملک پادشا را در چشم خوبرویان / وقعیست ای برادر نه زهد پارسا را\nای کاش برفتادی برقع ز روی لیلی / تا مدعی نماندی مجنون مبتلا را\nسعدی قلم به سختی رفتست و نیکبختی / پس هر چه پیشت آید گردن بنه قضا را",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ008",
        "title": "غزل ۸",
        "content": "غزل ۸\n\nز اندازه بیرون تشنه‌ام ساقی بیار آن آب را / اول مرا سیراب کن وان گه بده اصحاب را\nمن نیز چشم از خواب خوش بر می‌نکردم پیش از این / روز فراق دوستان شب خوش بگفتم خواب را\nهر پارسا را کان صنم در پیش مسجد بگذرد / چشمش بر ابرو افکند باطل کند محراب را\nمن صید وحشی نیستم در بند جان خویشتن / گر وی به تیرم می‌زند استاده‌ام نشاب را\nمقدار یار همنفس چون من نداند هیچ کس / ماهی که بر خشک اوفتد قیمت بداند آب را\nوقتی در آبی تا میان دستی و پایی می‌زدم / اکنون همان پنداشتم دریای بی پایاب را\nامروز حالی غرقه‌ام تا با کناری اوفتم / آن گه حکایت گویمت درد دل غرقاب را\nگر بی‌وفایی کردمی یرغو به قاآن بردمی / کان کافر اعدا می‌کشد وین سنگدل احباب را\nفریاد می‌دارد رقیب از دست مشتاقان او / آواز مطرب در سرا زحمت بود بواب را\n«سعدی! چو جورش می‌بری نزدیک او دیگر مرو» / ای بی‌بصر! من می‌روم؟ او می‌کشد قلاب را",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ009",
        "title": "غزل ۹",
        "content": "غزل ۹\n\nگر ماه من برافکند از رخ نقاب را / برقع فروهلد به جمال آفتاب را\nگویی دو چشم جادوی عابدفریب او / بر چشم من به سحر ببستند خواب را\nاول نظر ز دست برفتم عنان عقل / وان را که عقل رفت چه داند صواب را\nگفتم مگر به وصل رهایی بود ز عشق / بی‌حاصل است خوردن مستسقی آب را\nدعوی درست نیست گر از دست نازنین / چون شربت شکر نخوری زهر ناب را\nعشق آدمیت است گر این ذوق در تو نیست / همشرکتی به خوردن و خفتن دواب را\nآتش بیار و خرمن آزادگان بسوز / تا پادشه خراج نخواهد خراب را\nقوم از شراب مست و ز منظور بی‌نصیب / من مست از او چنان که نخواهم شراب را\nسعدی نگفتمت که مرو در کمند عشق / تیر نظر بیفکند افراسیاب را",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ010",
        "title": "غزل ۱۰",
        "content": "غزل ۱۰\n\nبا جوانی سر خوش است این پیر بی تدبیر را / جهل باشد با جوانان پنجه کردن پیر را\nمن که با مویی به قوت برنیایم ای عجب / با یکی افتاده‌ام کاو بگسلد زنجیر را\nچون کمان در بازو آرد سروقد سیمتن / آرزویم می‌کند کآماج باشم تیر را\nمی‌رود تا در کمند افتد به پای خویشتن / گر بر آن دست و کمان چشم اوفتد نخجیر را\nکس ندیدست آدمیزاد از تو شیرین‌تر سخن / شکر از پستان مادر خورده‌ای یا شیر را\nروز بازار جوانی پنج روزی بیش نیست / نقد را باش ای پسر کآفت بود تأخیر را\nای که گفتی دیده از دیدار بت رویان بدوز / هر چه گویی چاره دانم کرد جز تقدیر را\nزهد پیدا کفر پنهان بود چندین روزگار / پرده از سر برگرفتیم آن همه تزویر را\nسعدیا در پای جانان گر به خدمت سر نهی / همچنان عذرت بباید خواستن تقصیر را",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ011",
        "title": "غزل ۱۱",
        "content": "غزل ۱۱\n\nوقت طرب خوش یافتم آن دلبر طناز را / ساقی بیار آن جام می مطرب بزن آن ساز را\nامشب که بزم عارفان از شمع رویت روشن است / آهسته تا نبود خبر رندان شاهدباز را\nدوش ای پسر می خورده‌ای چشمت گواهی می‌دهد / باری حریفی جو که او مستور دارد راز را\nروی خوش و آواز خوش دارند هر یک لذتی / بنگر که لذت چون بود محبوب خوش آواز را\nچشمان ترک و ابروان جان را به ناوک می‌زنند / یا رب که دادست این کمان آن ترک تیرانداز را\nشور غم عشقش چنین حیف است پنهان داشتن / در گوش نی رمزی بگو تا برکشد آواز را\nشیراز پرغوغا شدست از فتنه چشم خوشت / ترسم که آشوب خوشت برهم زند شیراز را\nمن مرغکی پربسته‌ام زان در قفس بنشسته‌ام / گر زان که بشکستی قفس بنمودمی پرواز را\nسعدی تو مرغ زیرکی خوبت به دام آورده‌ام / مشکل به دست آرد کسی مانند تو شهباز را",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ012",
        "title": "غزل ۱۲",
        "content": "غزل ۱۲\n\nدوست می‌دارم من این نالیدن دلسوز را / تا به هر نوعی که باشد بگذرانم روز را\nشب همه شب انتظار صبح رویی می‌رود / کان صباحت نیست این صبح جهان افروز را\nوه که گر من بازبینم چهر مهرافزای او / تا قیامت شکر گویم طالع پیروز را\nگر من از سنگ ملامت روی برپیچم زنم / جان سپر کردند مردان ناوک دلدوز را\nکامجویان را ز ناکامی چشیدن چاره نیست / بر زمستان صبر باید طالب نوروز را\nعاقلان خوشه چین از سر لیلی غافلند / این کرامت نیست جز مجنون خرمن سوز را\nعاشقان دین و دنیاباز را خاصیتیست / کان نباشد زاهدان مال و جاه اندوز را\nدیگری را در کمند آور که ما خود بنده‌ایم / ریسمان در پای حاجت نیست دست آموز را\nسعدیا دی رفت و فردا همچنان موجود نیست / در میان این و آن فرصت شمار امروز را",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ013",
        "title": "غزل ۱۳",
        "content": "غزل ۱۳\n\nوه که گر من بازبینم روی یار خویش را / تا قیامت شکر گویم کردگار خویش را\nیار بارافتاده را در کاروان بگذاشتند / بی‌وفا یاران که بربستند بار خویش را\nمردم بیگانه را خاطر نگه دارند خلق / دوستان ما بیازردند یار خویش را\nهمچنان امید می‌دارم که بعد از داغ هجر / مرهمی بر دل نهد امیدوار خویش را\nرای رای توست خواهی جنگ و خواهی آشتی / ما قلم در سر کشیدیم اختیار خویش را\nهر که را در خاک غربت پای در گل ماند ماند / گو دگر در خواب خوش بینی دیار خویش را\nعافیت خواهی نظر در منظر خوبان مکن / ور کنی بدرود کن خواب و قرار خویش را\nگبر و ترسا و مسلمان هر کسی در دین خویش / قبله‌ای دارند و ما زیبا نگار خویش را\nخاک پایش خواستم شد بازگفتم زینهار / من بر آن دامن نمی‌خواهم غبار خویش را\nدوش حورازاده‌ای دیدم که پنهان از رقیب / در میان یاوران می‌گفت یار خویش را\nگر مراد خویش خواهی ترک وصل ما بگوی / ور مرا خواهی رها کن اختیار خویش را\nدرد دل پوشیده مانی تا جگر پرخون شود / به که با دشمن نمایی حال زار خویش را\nگر هزارت غم بود با کس نگویی زینهار / ای برادر تا نبینی غمگسار خویش را\nای سهی سرو روان آخر نگاهی باز کن / تا به خدمت عرضه دارم افتقار خویش را\nدوستان گویند سعدی دل چرا دادی به عشق / تا میان خلق کم کردی وقار خویش را\nما صلاح خویشتن در بی‌نوایی دیده‌ایم / هر کسی گو مصلحت بینند کار خویش را",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ014",
        "title": "غزل ۱۴",
        "content": "غزل ۱۴\n\nامشب سبکتر می‌زنند این طبل بی‌هنگام را / یا وقت بیداری غلط بودست مرغ بام را\nیک لحظه بود این یا شبی کز عمر ما تاراج شد / ما همچنان لب بر لبی نابرگرفته کام را\nهم تازه رویم هم خجل هم شادمان هم تنگ دل / کز عهده بیرون آمدن نتوانم این انعام را\nگر پای بر فرقم نهی تشریف قربت می‌دهی / جز سر نمی‌دانم نهادن عذر این اقدام را\nچون بخت نیک انجام را با ما به کلی صلح شد / بگذار تا جان می‌دهد بدگوی بدفرجام را\nسعدی علم شد در جهان صوفی و عامی گو بدان / ما بت پرستی می‌کنیم آن گه چنین اصنام را",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ015",
        "title": "غزل ۱۵",
        "content": "غزل ۱۵\n\nبرخیز تا یک سو نهیم این دلق ازرق فام را / بر باد قلاشی دهیم این شرک تقوا نام را\nهر ساعت از نو قبله‌ای با بت پرستی می‌رود / توحید بر ما عرضه کن تا بشکنیم اصنام را\nمی با جوانان خوردنم باری تمنا می‌کند / تا کودکان در پی فتند این پیر دردآشام را\nاز مایه بیچارگی قطمیر مردم می‌شود / ماخولیای مهتری سگ می‌کند بلعام را\nزین تنگنای خلوتم خاطر به صحرا می‌کشد / کز بوستان باد سحر خوش می‌دهد پیغام را\nغافل مباش ار عاقلی دریاب اگر صاحب دلی / باشد که نتوان یافتن دیگر چنین ایام را\nجایی که سرو بوستان با پای چوبین می‌چمد / ما نیز در رقص آوریم آن سرو سیم اندام را\nدلبندم آن پیمان گسل منظور چشم آرام دل / نی نی دلارامش مخوان کز دل ببرد آرام را\nدنیا و دین و صبر و عقل از من برفت اندر غمش / جایی که سلطان خیمه زد غوغا نماند عام را\nباران اشکم می‌رود وز ابرم آتش می‌جهد / با پختگان گوی این سخن سوزش نباشد خام را\nسعدی ملامت نشنود ور جان در این سر می‌رود / صوفی گران جانی ببر ساقی بیاور جام را",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ016",
        "title": "غزل ۱۶",
        "content": "غزل ۱۶\n\nتا بود بار غمت بر دل بی‌هوش مرا / سوز عشقت ننشاند ز جگر جوش مرا\nنگذرد یاد گل و سنبلم اندر خاطر / تا به خاطر بود آن زلف و بناگوش مرا\nشربتی تلختر از زهر فراقت باید / تا کند لذت وصل تو فراموش مرا\nهر شبم با غم هجران تو سر بر بالین / روزی ار با تو نشد دست در آغوش مرا\nبی دهان تو اگر صد قدح نوش دهند / به دهان تو که زهر آید از آن نوش مرا\nسعدی اندر کف جلاد غمت می‌گوید / بنده‌ام بنده به کشتن ده و مفروش مرا",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ017",
        "title": "غزل ۱۷",
        "content": "غزل ۱۷\n\nچه کند بنده که گردن ننهد فرمان را / چه کند گوی که عاجز نشود چوگان را\nسروبالای کمان ابرو اگر تیر زند / عاشق آنست که بر دیده نهد پیکان را\nدست من گیر که بیچارگی از حد بگذشت / سر من دار که در پای تو ریزم جان را\nکاشکی پرده برافتادی از آن منظر حسن / تا همه خلق ببینند نگارستان را\nهمه را دیده در اوصاف تو حیران ماندی / تا دگر عیب نگویند من حیران را\nلیکن آن نقش که در روی تو من می‌بینم / همه را دیده نباشد که ببینند آن را\nچشم گریان مرا حال بگفتم به طبیب / گفت یک بار ببوس آن دهن خندان را\nگفتم آیا که در این درد بخواهم مردن / که محالست که حاصل کنم این درمان را\nپنجه با ساعد سیمین نه به عقل افکندم / غایت جهل بود مشت زدن سندان را\nسعدی از سرزنش خلق نترسد هیهات / غرقه در نیل چه اندیشه کند باران را\nسر بنه گر سر میدان ارادت داری / ناگزیرست که گویی بود این میدان را",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ018",
        "title": "غزل ۱۸",
        "content": "غزل ۱۸\n\nساقی بده آن کوزه یاقوت روان را / یاقوت چه ارزد بده آن قوت روان را\nاول پدر پیر خورد رطل دمادم / تا مدعیان هیچ نگویند جوان را\nتا مست نباشی نبری بار غم یار / آری شتر مست کشد بار گران را\nای روی تو آرام دل خلق جهانی / بی روی تو شاید که نبینند جهان را\nدر صورت و معنی که تو داری چه توان گفت / حسن تو ز تحسین تو بستست زبان را\nآنک عسل اندوخته دارد مگس نحل / شهد لب شیرین تو زنبورمیان را\nزین دست که دیدار تو دل می‌برد از دست / ترسم نبرم عاقبت از دست تو جان را\nیا تیر هلاکم بزنی بر دل مجروح / یا جان بدهم تا بدهی تیر امان را\nوان گه که به تیرم زنی اول خبرم ده / تا پیشترت بوسه دهم دست و کمان را\nسعدی ز فراق تو نه آن رنج کشیدست / کز شادی وصل تو فرامش کند آن را\nور نیز جراحت به دوا باز هم آید / از جای جراحت نتوان برد نشان را",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ019",
        "title": "غزل ۱۹",
        "content": "غزل ۱۹\n\nکمان سخت که داد آن لطیف بازو را / که تیر غمزه تمامست صید آهو را\nهزار صید دلت پیش تیر بازآید / بدین صفت که تو داری کمان ابرو را\nتو خود به جوشن و برگستوان نه محتاجی / که روز معرکه بر خود زره کنی مو را\nدیار هند و اقالیم ترک بسپارند / چو چشم ترک تو بینند و زلف هندو را\nمغان که خدمت بت می‌کنند در فرخار / ندیده‌اند مگر دلبران بت رو را\nحصار قلعه باغی به منجنیق مده / به بام قصر برافکن کمند گیسو را\nمرا که عزلت عنقا گرفتمی همه عمر / چنان اسیر گرفتی که باز تیهو را\nلبت بدیدم و لعلم بیوفتاد از چشم / سخن بگفتی و قیمت برفت لؤلؤ را\nبهای روی تو بازار ماه و خور بشکست / چنان که معجز موسی طلسم جادو را\nبه رنج بردن بیهوده گنج نتوان برد / که بخت راست فضیلت نه زور بازو را\nبه عشق روی نکو دل کسی دهد سعدی / که احتمال کند خوی زشت نیکو را",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ020",
        "title": "غزل ۲۰",
        "content": "غزل ۲۰\n\nلاابالی چه کند دفتر دانایی را / طاقت وعظ نباشد سر سودایی را\nآب را قول تو با آتش اگر جمع کند / نتواند که کند عشق و شکیبایی را\nدیده را فایده آن است که دلبر بیند / ور نبیند چه بود فایده بینایی را\nعاشقان را چه غم از سرزنش دشمن و دوست / یا غم دوست خورد یا غم رسوایی را\nهمه دانند که من سبزه خط دارم دوست / نه چو دیگر حیوان سبزه صحرایی را\nمن همان روز دل و صبر به یغما دادم / که مقید شدم آن دلبر یغمایی را\nسرو بگذار که قدی و قیامی دارد / گو ببین آمدن و رفتن رعنایی را\nگر برانی نرود ور برود باز آید / ناگزیر است مگس دکه حلوایی را\nبر حدیث من و حسن تو نیفزاید کس / حد همین است سخندانی و زیبایی را\nسعدیا نوبتی امشب دهل صبح نکوفت / یا مگر روز نباشد شب تنهایی را",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ021",
        "title": "غزل ۲۱",
        "content": "غزل ۲۱\n\nتفاوتی نکند قدر پادشایی را / که التفات کند کمترین گدایی را\nبه جان دوست که دشمن بدین رضا ندهد / که در به روی ببندند آشنایی را\nمگر حلال نباشد که بندگان ملوک / ز خیل خانه برانند بی‌نوایی را\nو گر تو جور کنی رای ما دگر نشود / هزار شکر بگوییم هر جفایی را\nهمه سلامت نفس آرزو کند مردم / خلاف من که به جان می‌خرم بلایی را\nحدیث عشق نداند کسی که در همه عمر / به سر نکوفته باشد در سرایی را\nخیال در همه عالم برفت و بازآمد / که از حضور تو خوشتر ندید جایی را\nسری به صحبت بیچارگان فرود آور / همین قدر که ببوسند خاک پایی را\nقبای خوشتر از این در بدن تواند بود / بدن نیفتد از این خوبتر قبایی را\nاگر تو روی نپوشی بدین لطافت و حسن / دگر نبینی در پارس پارسایی را\nمنه به جان تو بار فراق بر دل ریش / که پشه‌ای نبرد سنگ آسیایی را\nدگر به دست نیاید چو من وفاداری / که ترک می‌ندهم عهد بی‌وفایی را\nدعای سعدی اگر بشنوی زیان نکنی / که یحتمل که اجابت بود دعایی را",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ022",
        "title": "غزل ۲۲",
        "content": "غزل ۲۲\n\nمن بدین خوبی و زیبایی ندیدم روی را / وین دلاویزی و دلبندی نباشد موی را\nروی اگر پنهان کند سنگین دل سیمین بدن / مشک غمازست نتواند نهفتن بوی را\nای موافق صورت و معنی که تا چشم من است / از تو زیباتر ندیدم روی و خوشتر خوی را\nگر به سر می‌گردم از بیچارگی عیبم مکن / چون تو چوگان می‌زنی جرمی نباشد گوی را\nهر که را وقتی دمی بودست و دردی سوخته‌ست / دوست دارد ناله مستان و هایاهوی را\nما ملامت را به جان جوییم در بازار عشق / کنج خلوت پارسایان سلامت جوی را\nبوستان را هیچ دیگر در نمی‌باید به حسن / بلکه سروی چون تو می‌باید کنار جوی را\nای گل خوش بوی اگر صد قرن بازآید بهار / مثل من دیگر نبینی بلبل خوشگوی را\nسعدیا گر بوسه بر دستش نمی‌یاری نهاد / چاره آن دانم که در پایش بمالی روی را",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ023",
        "title": "غزل ۲۳",
        "content": "غزل ۲۳\n\nرفتیم اگر ملول شدی از نشست ما / فرمای خدمتی که برآید ز دست ما\nبرخاستیم و نقش تو در نفس ما چنانک / هر جا که هست بی تو نباشد نشست ما\nبا چون خودی درافکن اگر پنجه می‌کنی / ما خود شکسته‌ایم چه باشد شکست ما\nجرمی نکرده‌ام که عقوبت کند ولیک / مردم به شرع می‌نکشد ترک مست ما\nشکر خدای بود که آن بت وفا نکرد / باشد که توبه‌ای بکند بت پرست ما\nسعدی نگفتمت که به سرو بلند او / مشکل توان رسید به بالای پست ما",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ024",
        "title": "غزل ۲۴",
        "content": "غزل ۲۴\n\nوقتی دل سودایی می‌رفت به بستان‌ها / بی خویشتنم کردی بوی گل و ریحان‌ها\nگه نعره زدی بلبل گه جامه دریدی گل / با یاد تو افتادم از یاد برفت آن‌ها\nای مهر تو در دل‌ها وی مهر تو بر لب‌ها / وی شور تو در سرها وی سر تو در جان‌ها\nتا عهد تو دربستم عهد همه بشکستم / بعد از تو روا باشد نقض همه پیمان‌ها\nتا خار غم عشقت آویخته در دامن / کوته نظری باشد رفتن به گلستان‌ها\nآن را که چنین دردی از پای دراندازد / باید که فروشوید دست از همه درمان‌ها\nگر در طلبت رنجی ما را برسد شاید / چون عشق حرم باشد سهل است بیابان‌ها\nهر تیر که در کیش است گر بر دل ریش آید / ما نیز یکی باشیم از جمله قربان‌ها\nهر کاو نظری دارد با یار کمان ابرو / باید که سپر باشد پیش همه پیکان‌ها\nگویند مگو سعدی چندین سخن از عشقش / می‌گویم و بعد از من گویند به دوران‌ها",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ025",
        "title": "غزل ۲۵",
        "content": "غزل ۲۵\n\nاگر تو برفکنی در میان شهر نقاب / هزار مؤمن مخلص درافکنی به عقاب\nکه را مجال نظر بر جمال میمونت / بدین صفت که تو دل می‌بری ورای حجاب\nدرون ما ز تو یک دم نمی‌شود خالی / کنون که شهر گرفتی روا مدار خراب\nبه موی تافته پای دلم فروبستی / چو موی تافتی ای نیکبخت روی متاب\nتو را حکایت ما مختصر به گوش آید / که حال تشنه نمی‌دانی ای گل سیراب\nاگر چراغ بمیرد صبا چه غم دارد / و گر بریزد کتان چه غم خورد مهتاب\nدعات گفتم و دشنام اگر دهی سهل است / که با شکردهنان خوش بود سؤال و جواب\nکجایی ای که تعنت کنی و طعنه زنی / تو بر کناری و ما اوفتاده در غرقاب\nاسیر بند بلا را چه جای سرزنش است / گرت معاونتی دست می‌دهد دریاب\nاگر چه صبر من از روی دوست ممکن نیست / همی‌کنم به ضرورت چو صبر ماهی از آب\nتو باز دعوی پرهیز می‌کنی سعدی / که دل به کس ندهم کل مدع کذاب",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ026",
        "title": "غزل ۲۶",
        "content": "غزل ۲۶\n\nما را همه شب نمی‌برد خواب / ای خفته روزگار دریاب\nدر بادیه تشنگان بمردند / وز حله به کوفه می‌رود آب\nای سخت کمان سست پیمان / این بود وفای عهد اصحاب\nخار است به زیر پهلوانم / بی روی تو خوابگاه سنجاب\nای دیده عاشقان به رویت / چون روی مجاوران به محراب\nمن تن به قضای عشق دادم / پیرانه سر آمدم به کتاب\nزهر از کف دست نازنینان / در حلق چنان رود که جلاب\nدیوانه کوی خوبرویان / دردش نکند جفای بواب\nسعدی نتوان به هیچ کشتن / الا به فراق روی احباب",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ027",
        "title": "غزل ۲۷",
        "content": "غزل ۲۷\n\nماهرویا! روی خوب از من متاب / بی خطا کشتن چه می‌بینی صواب\nدوش در خوابم در آغوش آمدی / وین نپندارم که بینم جز به خواب\nاز درون سوزناک و چشم تر / نیمه‌ای در آتشم نیمی در آب\nهر که بازآید ز در پندارم اوست / تشنه مسکین آب پندارد سراب\nناوکش را جان درویشان هدف / ناخنش را خون مسکینان خضاب\nاو سخن می‌گوید و دل می‌برد / و او نمک می‌ریزد و مردم کباب\nحیف باشد بر چنان تن پیرهن / ظلم باشد بر چنان صورت نقاب\nخوی به دامان از بناگوشش بگیر / تا بگیرد جامه‌ات بوی گلاب\nفتنه باشد شاهدی شمعی به دست / سرگران از خواب و سرمست از شراب\nبامدادی تا به شب رویت مپوش / تا بپوشانی جمال آفتاب\nسعدیا گر در برش خواهی چو چنگ / گوشمالت خورد باید چون رباب",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ028",
        "title": "غزل ۲۸",
        "content": "غزل ۲۸\n\nسرمست درآمد از خرابات / با عقل خراب در مناجات\nبر خاک فکنده خرقه زهد / و آتش زده در لباس طامات\nدل برده شمع مجلس او / پروانه به شادی و سعادات\nجان در ره او به عجز می‌گفت / کای مالک عرصه کرامات\nاز خون پیاده‌ای چه خیزد / ای بر رخ تو هزار شه مات\nحقا و به جانت ار توان کرد / با تو به هزار جان ملاقات\nگر چشم دلم به صبر بودی / جز عشق ندیدمی مهمات\nتا باقی عمر بر چه آید / بر باد شد آن چه رفت هیهات\nصافی چو بشد به دور سعدی / زین پس من و دردی خرابات",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ029",
        "title": "غزل ۲۹",
        "content": "غزل ۲۹\n\nمتناسبند و موزون حرکات دلفریبت / متوجه است با ما سخنان بی حسیبت\nچو نمی‌توان صبوری ستمت کشم ضروری / مگر آدمی نباشد که برنجد از عتیبت\nاگرم تو خصم باشی نروم ز پیش تیرت / وگرم تو سیل باشی نگریزم از نشیبت\nبه قیاس درنگنجی و به وصف درنیایی / متحیرم در اوصاف جمال و روی و زیبت\nاگرم برآورد بخت به تخت پادشاهی / نه چنان که بنده باشم همه عمر در رکیبت\nعجب از کسی در این شهر که پارسا بماند / مگر او ندیده باشد رخ پارسافریبت\nتو برون خبر نداری که چه می‌رود ز عشقت / به درآی اگر نه آتش بزنیم در حجیبت\nتو درخت خوب منظر همه میوه‌ای ولیکن / چه کنم به دست کوته که نمی‌رسد به سیبت\nتو شبی در انتظاری ننشسته‌ای چه دانی / که چه شب گذشت بر منتظران ناشکیبت\nتو خود ای شب جدایی چه شبی بدین درازی / بگذر که جان سعدی بگداخت از نهیبت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ030",
        "title": "غزل ۳۰",
        "content": "غزل ۳۰\n\nهر که خصم اندر او کمند انداخت / به مراد ویش بباید ساخت\nهر که عاشق نبود مرد نشد / نقره فایق نگشت تا نگداخت\nهیچ مصلح به کوی عشق نرفت / که نه دنیا و آخرت درباخت\nآن چنانش به ذکر مشغولم / که ندانم به خویشتن پرداخت\nهمچنان شکر عشق می‌گویم / که گرم دل بسوخت جان بنواخت\nسعدیا خوشتر از حدیث تو نیست / تحفه روزگار اهل شناخت\nآفرین بر زبان شیرینت / کاین همه شور در جهان انداخت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ031",
        "title": "غزل ۳۱",
        "content": "غزل ۳۱\n\nچه فتنه بود که حسن تو در جهان انداخت / که یک دم از تو نظر بر نمی‌توان انداخت\nبلای غمزه نامهربان خون خوارت / چه خون که در دل یاران مهربان انداخت\nز عقل و عافیت آن روز بر کران ماندم / که روزگار حدیث تو در میان انداخت\nنه باغ ماند و نه بستان که سرو قامت تو / برست و ولوله در باغ و بوستان انداخت\nتو دوستی کن و از دیده مفکنم زنهار / که دشمنم ز برای تو در زبان انداخت\nبه چشم‌های تو کان چشم کز تو برگیرند / دریغ باشد بر ماه آسمان انداخت\nهمین حکایت روزی به دوستان برسد / که سعدی از پی جانان برفت و جان انداخت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ032",
        "title": "غزل ۳۲",
        "content": "غزل ۳۲\n\nمعلمت همه شوخی و دلبری آموخت / جفا و ناز و عتاب و ستمگری آموخت\nغلام آن لب ضحاک و چشم فتانم / که کید سحر به ضحاک و سامری آموخت\nتو بت چرا به معلم روی که بتگر چین / به چین زلف تو آید به بتگری آموخت\nهزار بلبل دستان سرای عاشق را / بباید از تو سخن گفتن دری آموخت\nبرفت رونق بازار آفتاب و قمر / از آن که ره به دکان تو مشتری آموخت\nهمه قبیله من عالمان دین بودند / مرا معلم عشق تو شاعری آموخت\nمرا به شاعری آموخت روزگار آن گه / که چشم مست تو دیدم که ساحری آموخت\nمگر دهان تو آموخت تنگی از دل من / وجود من ز میان تو لاغری آموخت\nبلای عشق تو بنیاد زهد و بیخ ورع / چنان بکند که صوفی قلندری آموخت\nدگر نه عزم سیاحت کند نه یاد وطن / کسی که بر سر کویت مجاوری آموخت\nمن آدمی به چنین شکل و قد و خوی و روش / ندیده‌ام مگر این شیوه از پری آموخت\nبه خون خلق فروبرده پنجه کاین حناست / ندانمش که به قتل که شاطری آموخت\nچنین بگریم از این پس که مرد بتواند / در آب دیده سعدی شناوری آموخت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ033",
        "title": "غزل ۳۳",
        "content": "غزل ۳۳\n\nکهن شود همه کس را به روزگار ارادت / مگر مرا که همان عشق اولست و زیادت\nگرم جواز نباشد به پیشگاه قبولت / کجا روم که نمیرم بر آستان عبادت\nمرا به روز قیامت مگر حساب نباشد / که هجر و وصل تو دیدم چه جای موت و اعادت\nشنیدمت که نظر می‌کنی به حال ضعیفان / تبم گرفت و دلم خوش به انتظار عیادت\nگرم به گوشه چشمی شکسته وار ببینی / فلک شوم به بزرگی و مشتری به سعادت\nبیایمت که ببینم کدام زهره و یارا / روم که بی تو نشینم کدام صبر و جلادت\nمرا هرآینه روزی تمام کشته ببینی / گرفته دامن قاتل به هر دو دست ارادت\nاگر جنازه سعدی به کوی دوست برآرند / زهی حیات نکونام و رفتنی به شهادت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ034",
        "title": "غزل ۳۴",
        "content": "غزل ۳۴\n\nدل هر که صید کردی نکشد سر از کمندت / نه دگر امید دارد که رها شود ز بندت\nبه خدا که پرده از روی چو آتشت برافکن / که به اتفاق بینی دل عالمی سپندت\nنه چمن شکوفه‌ای رست چو روی دلستانت / نه صبا صنوبری یافت چو قامت بلندت\nگرت آرزوی آنست که خون خلق ریزی / چه کند که شیر گردن ننهد چو گوسفندت\nتو امیر ملک حسنی به حقیقت ای دریغا / اگر التفات بودی به فقیر مستمندت\nنه تو را بگفتم ای دل که سر وفا ندارد / به طمع ز دست رفتی و به پای درفکندت\nتو نه مرد عشق بودی خود از این حساب سعدی / که نه قوت گریزست و نه طاقت گزندت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ035",
        "title": "غزل ۳۵",
        "content": "غزل ۳۵\n\nدوست دارم که بپوشی رخ همچون قمرت / تا چو خورشید نبینند به هر بام و درت\nجرم بیگانه نباشد که تو خود صورت خویش / گر در آیینه ببینی برود دل ز برت\nجای خنده‌ست سخن گفتن شیرین پیشت / کآب شیرین چو بخندی برود از شکرت\nراه آه سحر از شوق نمی‌یارم داد / تا نباید که بشوراند خواب سحرت\nهیچ پیرایه زیادت نکند حسن تو را / هیچ مشاطه نیاراید از این خوبترت\nبارها گفته‌ام این روی به هر کس منمای / تا تأمل نکند دیده هر بی بصرت\nبازگویم نه که این صورت و معنی که تو راست / نتواند که ببیند مگر اهل نظرت\nراه صد دشمنم از بهر تو می‌باید داد / تا یکی دوست ببینم که بگوید خبرت\nآن چنان سخت نیاید سر من گر برود / نازنینا که پریشانی مویی ز سرت\nغم آن نیست که بر خاک نشیند سعدی / زحمت خویش نمی‌خواهد بر رهگذرت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ036",
        "title": "غزل ۳۶",
        "content": "غزل ۳۶\n\nبنده وار آمدم به زنهارت / که ندارم سلاح پیکارت\nمتفق می‌شوم که دل ندهم / معتقد می‌شوم دگربارت\nمشتری را بهای روی تو نیست / من بدین مفلسی خریدارت\nغیرتم هست و اقتدارم نیست / که بپوشم ز چشم اغیارت\nگر چه بی طاقتم چو مور ضعیف / می‌کشم نفس و می‌کشم بارت\nنه چنان در کمند پیچیدی / که مخلص شود گرفتارت\nمن هم اول که دیدمت گفتم / حذر از چشم مست خون خوارت\nدیده شاید که بی تو برنکند / تا نبیند فراق دیدارت\nتو ملولی و دوستان مشتاق / تو گریزان و ما طلبکارت\nچشم سعدی به خواب بیند خواب / که ببستی به چشم سحارت\nتو بدین هر دو چشم خواب آلود / چه غم از چشم‌های بیدارت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ037",
        "title": "غزل ۳۷",
        "content": "غزل ۳۷\n\nمپندار از لب شیرین عبارت / که کامی حاصل آید بی مرارت\nفراق افتد میان دوستداران / زیان و سود باشد در تجارت\nیکی را چون ببینی کشته دوست / به دیگر دوستانش ده بشارت\nندانم هیچ کس در عهد حسنت / که بادل باشد الا بی بصارت\nمرا آن گوشه چشم دلاویز / به کشتن می‌کند گویی اشارت\nگر آن حلوا به دست صوفی افتد / خداترسی نباشد روز غارت\nعجب دارم درون عاشقان را / که پیراهن نمی‌سوزد حرارت\nجمال دوست چندان سایه انداخت / که سعدی ناپدیدست از حقارت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ038",
        "title": "غزل ۳۸",
        "content": "غزل ۳۸\n\nچه دل‌ها بردی ای ساقی به ساق فتنه‌انگیزت / دریغا بوسه چندی بر زنخدان دلاویزت\nخدنگ غمزه از هر سو نهان انداختن تا کی / سپر انداخت عقل از دست ناوک‌های خونریزت\nبرآمیزی و بگریزی و بنمایی و بربایی / فغان از قهر لطف اندود و زهر شکرآمیزت\nلب شیرینت ار شیرین بدیدی در سخن گفتن / بر او شکرانه بودی گر بدادی ملک پرویزت\nجهان از فتنه و آشوب یک چندی برآسودی / اگر نه روی شهرآشوب و چشم فتنه‌انگیزت\nدگر رغبت کجا ماند کسی را سوی هشیاری / چو بیند دست در آغوش مستان سحرخیزت\nدمادم درکش ای سعدی شراب صرف و دم درکش / که با مستان مجلس درنگیرد زهد و پرهیزت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ039",
        "title": "غزل ۳۹",
        "content": "غزل ۳۹\n\nبی تو حرام است به خلوت نشست / حیف بود در به چنین روی بست\nدامن دولت چو به دست اوفتاد / گر بهلی بازنیاید به دست\nاین چه نظر بود که خونم بریخت / وین چه نمک بود که ریشم بخست\nهر که بیفتاد به تیرت نخاست / وان که درآمد به کمندت نجست\nما به تو یک باره مقید شدیم / مرغ به دام آمد و ماهی به شست\nصبر قفا خورد و به راهی گریخت / عقل بلا دید و به کنجی نشست\nبار مذلت بتوانم کشید / عهد محبت نتوانم شکست\nوین رمقی نیز که هست از وجود / پیش وجودت نتوان گفت هست\nهرگز اگر راه به معنی برد / سجده صورت نکند بت پرست\nمستی خمرش نکند آرزو / هر که چو سعدی شود از عشق مست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ040",
        "title": "غزل ۴۰",
        "content": "غزل ۴۰\n\nچنان به موی تو آشفته‌ام به بوی تو مست / که نیستم خبر از هر چه در دو عالم هست\nدگر به روی کسم دیده بر نمی‌باشد / خلیل من همه بت‌های آزری بشکست\nمجال خواب نمی‌باشدم ز دست خیال / در سرای نشاید بر آشنایان بست\nدر قفس طلبد هر کجا گرفتاریست / من از کمند تو تا زنده‌ام نخواهم جست\nغلام دولت آنم که پای بند یکیست / به جانبی متعلق شد از هزار برست\nمطیع امر توام گر دلم بخواهی سوخت / اسیر حکم توام گر تنم بخواهی خست\nنماز شام قیامت به هوش بازآید / کسی که خورده بود می ز بامداد الست\nنگاه من به تو و دیگران به خود مشغول / معاشران ز می و عارفان ز ساقی مست\nاگر تو سرو خرامان ز پای ننشینی / چه فتنه‌ها که بخیزد میان اهل نشست\nبرادران و بزرگان نصیحتم مکنید / که اختیار من از دست رفت و تیر از شست\nحذر کنید ز باران دیده سعدی / که قطره سیل شود چون به یک دگر پیوست\nخوش است نام تو بردن ولی دریغ بود / در این سخن که بخواهند برد دست به دست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ041",
        "title": "غزل ۴۱",
        "content": "غزل ۴۱\n\nدیر آمدی ای نگار سرمست / زودت ندهیم دامن از دست\nبر آتش عشقت آب تدبیر / چندان که زدیم بازننشست\nاز روی تو سر نمی‌توان تافت / وز روی تو در نمی‌توان بست\nاز پیش تو راه رفتنم نیست / چون ماهی اوفتاده در شست\nسودای لب شکردهانان / بس توبه صالحان که بشکست\nای سرو بلند بوستانی / در پیش درخت قامتت پست\nبیچاره کسی که از تو ببرید / آسوده تنی که با تو پیوست\nچشمت به کرشمه خون من ریخت / وز قتل خطا چه غم خورد مست\nسعدی ز کمند خوبرویان / تا جان داری نمی‌توان جست\nور سر ننهی در آستانش / دیگر چه کنی دری دگر هست؟",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ042",
        "title": "غزل ۴۲",
        "content": "غزل ۴۲\n\nنشاید گفتن آن کس را دلی هست / که ندهد بر چنین صورت دل از دست\nنه منظوری که با او می‌توان گفت / نه خصمی کز کمندش می‌توان رست\nبه دل گفتم ز چشمانش بپرهیز / که هشیاران نیاویزند با مست\nسرانگشتان مخضوبش نبینی / که دست صبر برپیچید و بشکست\nنه آزاد از سرش بر می‌توان خاست / نه با او می‌توان آسوده بنشست\nاگر دودی رود بی آتشی نیست / و گر خونی بیاید کشته‌ای هست\nخیالش در نظر، چون آیدم خواب؟ / نشاید در به روی دوستان بست\nنشاید خرمن بیچارگان سوخت / نمی‌باید دل درمندگان خست\nبه آخر دوستی نتوان بریدن / به اول خود نمی‌بایست پیوست\nدلی از دست بیرون رفته سعدی / نیاید باز تیر رفته از شست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ043",
        "title": "غزل ۴۳",
        "content": "غزل ۴۳\n\nاگر مراد تو ای دوست بی مرادی ماست / مراد خویش دگرباره من نخواهم خواست\nاگر قبول کنی ور برانی از بر خویش / خلاف رای تو کردن خلاف مذهب ماست\nمیان عیب و هنر پیش دوستان کریم / تفاوتی نکند چون نظر به عین رضاست\nعنایتی که تو را بود اگر مبدل شد / خلل پذیر نباشد ارادتی که مراست\nمرا به هر چه کنی دل نخواهی آزردن / که هر چه دوست پسندد به جای دوست رواست\nاگر عداوت و جنگ است در میان عرب / میان لیلی و مجنون محبت است و صفاست\nهزار دشمنی افتد به قول بدگویان / میان عاشق و معشوق دوستی برجاست\nغلام قامت آن لعبت قباپوشم / که در محبت رویش هزار جامه قباست\nنمی‌توانم بی او نشست یک ساعت / چرا که از سر جان بر نمی‌توانم خاست\nجمال در نظر و شوق همچنان باقی / گدا اگر همه عالم بدو دهند گداست\nمرا به عشق تو اندیشه از ملامت نیست / وگر کنند ملامت نه بر من تنهاست\nهر آدمی که چنین شخص دلستان بیند / ضرورت است که گوید به سرو ماند راست\nبه روی خوبان گفتی نظر خطا باشد / خطا نباشد دیگر مگو چنین که خطاست\nخوش است با غم هجران دوست سعدی را / که گر چه رنج به جان می‌رسد امید دواست\nبلا و زحمت امروز بر دل درویش / از آن خوش است که امید رحمت فرداست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ044",
        "title": "غزل ۴۴",
        "content": "غزل ۴۴\n\nبوی گل و بانگ مرغ برخاست / هنگام نشاط و روز صحراست\nفراش خزان ورق بیفشاند / نقاش صبا چمن بیاراست\nما را سر باغ و بوستان نیست / هر جا که تویی تفرج آن جاست\nگویند نظر به روی خوبان / نهیست نه این نظر که ما راست\nدر روی تو سر صنع بی چون / چون آب در آبگینه پیداست\nچشم چپ خویشتن برآرم / تا چشم نبیندت به جز راست\nهر آدمیی که مهر مهرت / در وی نگرفت سنگ خاراست\nروزی تر و خشک من بسوزد / آتش که به زیر دیگ سوداست\nنالیدن بی‌حساب سعدی / گویند خلاف رای داناست\nاز ورطه ما خبر ندارد / آسوده که بر کنار دریاست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ045",
        "title": "غزل ۴۵",
        "content": "غزل ۴۵\n\nخوش می‌رود این پسر که برخاست / سرویست چنین که می‌رود راست\nابروش کمان قتل عاشق / گیسوش کمند عقل داناست\nبالای چنین اگر در اسلام / گویند که هست زیر و بالاست\nای آتش خرمن عزیزان / بنشین که هزار فتنه برخاست\nبی جرم بکش که بنده مملوک / بی شرع ببر که خانه یغماست\nدردت بکشم که درد داروست / خارت بخورم که خار خرماست\nانگشت نمای خلق بودن / زشت است ولیک با تو زیباست\nباید که سلامت تو باشد / سهل است ملامتی که بر ماست\nجان در قدم تو ریخت سعدی / وین منزلت از خدای می‌خواست\nخواهی که دگر حیات یابد / یک بار بگو که کشتهٔ ماست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ046",
        "title": "غزل ۴۶",
        "content": "غزل ۴۶\n\nدیگر نشنیدیم چنین فتنه که برخاست / از خانه برون آمد و بازار بیاراست\nدر وهم نگنجد که چه دلبند و چه شیرین / در وصف نیاید که چه مطبوع و چه زیباست\nصبر و دل و دین می‌رود و طاقت و آرام / از زخم پدید است که بازوش تواناست\nاز بهر خدا روی مپوش از زن و از مرد / تا صنع خدا می‌نگرند از چپ و از راست\nچشمی که تو را بیند و در قدرت بی چون / مدهوش نماند نتوان گفت که بیناست\nدنیا به چه کار آید و فردوس چه باشد / از بارخدا به ز تو حاجت نتوان خواست\nفریاد من از دست غمت عیب نباشد / کاین درد نپندارم از آن من تنهاست\nبا جور و جفای تو نسازیم چه سازیم / چون زهره و یارا نبود چاره مداراست\nاز روی شما صبر نه صبر است که زهر است / وز دست شما زهر نه زهر است که حلواست\nآن کام و دهان و لب و دندان که تو داری / عیش است ولی تا ز برای که مهیاست\nگر خون من و جمله عالم تو بریزی / اقرار بیاریم که جرم از طرف ماست\nتسلیم تو سعدی نتواند که نباشد / گر سر بنهد ور ننهد دست تو بالاست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ047",
        "title": "غزل ۴۷",
        "content": "غزل ۴۷\n\nسلسلهٔ موی دوست حلقه دام بلاست / هر که در این حلقه نیست فارغ از این ماجراست\nگر بزنندم به تیغ در نظرش بی‌دریغ / دیدن او یک نظر صد چو منش خونبهاست\nگر برود جان ما در طلب وصل دوست / حیف نباشد که دوست دوست‌تر از جان ماست\nدعوی عشاق را شرع نخواهد بیان / گونهٔ زردش دلیل ناله زارش گواست\nمایهٔ پرهیزگار قوت صبر است و عقل / عقل گرفتار عشق صبر زبون هواست\nدلشدهٔ پایبند گردن جان در کمند / زهرهٔ گفتار نه کاین چه سبب وان چراست\nمالک ملک وجود حاکم رد و قبول / هر چه کند جور نیست ور تو بنالی جفاست\nتیغ برآر از نیام زهر برافکن به جام / کز قبل ما قبول وز طرف ما رضاست\nگر بنوازی به لطف ور بگدازی به قهر / حکم تو بر من روان زجر تو بر من رواست\nهر که به جور رقیب یا به جفای حبیب / عهد فرامش کند مدعی بی‌وفاست\nسعدی از اخلاق دوست هر چه برآید نکوست / گو همه دشنام گو کز لب شیرین دعاست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ048",
        "title": "غزل ۴۸",
        "content": "غزل ۴۸\n\nصبر کن ای دل که صبر سیرت اهل صفاست / چارهٔ عشق احتمال شرط محبت وفاست\nمالک رد و قبول هر چه کند پادشاست / گر بزند حاکم است ور بنوازد رواست\nگر چه بخواند هنوز دست جزع بر دعاست / ور چه براند هنوز روی امید از قفاست\nبرق یمانی بجست باد بهاری بخاست / طاقت مجنون برفت خیمهٔ لیلی کجاست\nغفلت از ایام عشق پیش محقق خطاست / اول صبح است خیز کآخر دنیا فناست\nصحبت یار عزیز حاصل دور بقاست / یک دمه دیدار دوست هر دو جهانش بهاست\nدرد دل دوستان گر تو پسندی رواست / هر چه مراد شماست غایت مقصود ماست\nبنده چه دعوی کند حکم خداوند راست / گر تو قدم می‌نهی تا بنهم چشم راست\nاز در خویشم مران کاین نه طریق وفاست / در همه شهری غریب در همه ملکی گداست\nبا همه جرمم امید با همه خوفم رجاست / گر درم ما مس است لطف شما کیمیاست\nسعدی اگر عاشقی میل وصالت چراست / هر که دل دوست جست مصلحت خود نخواست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ049",
        "title": "غزل ۴۹",
        "content": "غزل ۴۹\n\nخرم آن بقعه که آرامگه یار آنجاست / راحت جان و شفای دل بیمار آنجاست\nمن در این جای همین صورت بی‌جانم و بس / دلم آنجاست که آن دلبر عیار آنجاست\nتنم اینجاست سقیم و دلم آنجاست مقیم / فلک اینجاست ولی کوکب سیار آنجاست\nآخر ای باد صبا بویی اگر می‌آری / سوی شیراز گذر کن که مرا یار آنجاست\nدرد دل پیش که گویم غم دل با که خورم / روم آنجا که مرا محرم اسرار آنجاست\nنکند میل دل من به تماشای چمن / که تماشای دل آنجاست که دلدار آنجاست\nسعدی این منزل ویران چه کنی جای تو نیست / رخت بربند که منزلگه احرار آنجاست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ050",
        "title": "غزل ۵۰",
        "content": "غزل ۵۰\n\nعشق ورزیدم و عقلم به ملامت برخاست / کان که عاشق شد از او حکم سلامت برخاست\nهر که با شاهد گلروی به خلوت بنشست / نتواند ز سر راه ملامت برخاست\nکه شنیدی که برانگیخت سمند غم عشق / که نه اندر عقبش گرد ندامت برخاست\nعشق غالب شد و از گوشه نشینان صلاح / نام مستوری و ناموس کرامت برخاست\nدر گلستانی کان گلبن خندان بنشست / سرو آزاد به یک پای غرامت برخاست\nگل صدبرگ ندانم به چه رونق بشکفت / یا صنوبر به کدامین قد و قامت برخاست\nدی زمانی به تکلف بر سعدی بنشست / فتنه بنشست چو برخاست قیامت برخاست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ051",
        "title": "غزل ۵۱",
        "content": "غزل ۵۱\n\nآن نه زلف است و بناگوش که روز است و شب است / وان نه بالای صنوبر که درخت رطب است\nنه دهانیست که در وهم سخندان آید / مگر اندر سخن آیی و بداند که لب است\nآتش روی تو زین گونه که در خلق گرفت / عجب از سوختگی نیست که خامی عجب است\nآدمی نیست که عاشق نشود وقت بهار / هر گیاهی که به نوروز نجنبد حطب است\nجنبش سرو تو پنداری کز باد صباست / نه که از نالهٔ مرغان چمن در طرب است\nهر کسی را به تو این میل نباشد که مرا / کآفتابی تو و کوتاه نظر مرغ شب است\nخواهم اندر طلبت عمر به پایان آورد / گر چه راهم نه به اندازهٔ پای طلب است\nهر قضایی سببی دارد و من در غم دوست / اجلم می‌کشد و درد فراقش سبب است\nسخن خویش به بیگانه نمی‌یارم گفت / گله از دوست به دشمن نه طریق ادب است\nلیکن این حال محال است که پنهان ماند / تو زره می‌دری و پرده سعدی قصب است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ001",
        "title": "شمارهٔ ۵۲",
        "content": "شمارهٔ ۵۲\n\nآن ماه دوهفته در نقاب است / یا حوری دست در خضاب است\nسیلاب ز سر گذشت یارا / ز اندازه به در مبر جفا را\nتندی و جفا و زشتخویی / هر چند که می‌کنی نکویی\nای روی تو از بهشت بابی / دل بر نمک لبت کبابی\nصبر از تو کسی نیاورد تاب / چشمم ز غمت نمی‌برد خواب\nای شهرهٔ شهر و فتنهٔ خیل / فی منظرک النهار و اللیل\nای داروی دلپذیر دردم / اقرار به بندگیت کردم\nگر چه تو امیر و ما اسیریم / گر چه تو بزرگ و ما حقیریم\nای سرو روان و گلبن نو / مه پیکر آفتاب پرتو\nامشب شب خلوت است تا روز / ای طالع سعد و بخت فیروز\nساقی قدحی قلندری وار / در ده به معاشران هشیار\nباد است غرور زندگانی / برق است لوامع جوانی\nاین گرسنه گرگ بی ترحم / خود سیر نمی‌شود ز مردم\nسعدی تو نه مرد وصل اویی / تا لاف زنی و قرب جویی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ053",
        "title": "غزل ۵۳",
        "content": "غزل ۵۳\n\nدیدار تو حل مشکلات است / صبر از تو خلاف ممکنات است\nدیباچهٔ صورت بدیعت / عنوان کمال حسن ذات است\nلبهای تو خضر اگر بدیدی / گفتی: «لب چشمه حیات است!»\nبر کوزهٔ آب نه دهانت / بردار که کوزهٔ نبات است\nترسم تو به سحر غمزه یک روز / دعوی بکنی که معجزات است\nزهر از قبل تو نوشدارو / فحش از دهن تو طیبات است\nچون روی تو صورتی ندیدم / در شهر که مبطل صلات است\nعهد تو و توبهٔ من از عشق / می‌بینم و هر دو بی ثبات است\nآخر نگهی به سوی ما کن / کاین دولت حسن را زکات است\nچون تشنه بسوخت در بیابان / چه فایده گر جهان فرات است\nسعدی غم نیستی ندارد / جان دادن عاشقان نجات است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ054",
        "title": "غزل ۵۴",
        "content": "غزل ۵۴\n\nسرو چمن پیش اعتدال تو پست است / روی تو بازار آفتاب شکسته‌ست\nشمع فلک با هزار مشعل انجم / پیش وجودت چراغ بازنشسته‌ست\nتوبه کند مردم از گناه به شعبان / در رمضان نیز چشم‌های تو مست است\nاین همه زورآوری و مردی و شیری / مرد ندانم که از کمند تو جسته‌ست\nاین یکی از دوستان به تیغ تو کشته‌ست / وان دگر از عاشقان به تیر تو خسته‌ست\nدیده به دل می‌برد حکایت مجنون / دیده ندارد که دل به مهر نبسته‌ست\nدست طلب داشتن ز دامن معشوق / پیش کسی گو کش اختیار به دست است\nبا چو تو روحانیی تعلق خاطر / هر که ندارد دواب نفس‌پرست است\nمنکر سعدی که ذوق عشق ندارد / نیشکرش در دهان تلخ کبست است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ055",
        "title": "غزل ۵۵",
        "content": "غزل ۵۵\n\nمجنون عشق را دگر امروز حالت است / کاسلام دین لیلی و دیگر ضلالت است\nفرهاد را از آن چه که شیرین ترش کند / این را شکیب نیست گر آن را ملالت است\nعذرا که نانوشته بخواند حدیث عشق / داند که آب دیدهٔ وامق رسالت است\nمطرب همین طریق غزل گو نگاه دار / کاین ره که برگرفت به جایی دلالت است\nای مدعی که می‌گذری بر کنار آب / ما را که غرقه‌ایم ندانی چه حالت است\nزین در کجا رویم که ما را به خاک او / واو را به خون ما که بریزد حوالت است\nگر سر قدم نمی‌کنمش پیش اهل دل / سر بر نمی‌کنم که مقام خجالت است\nجز یاد دوست هر چه کنی عمر ضایع است / جز سر عشق هر چه بگویی بطالت است\nما را دگر معامله با هیچکس نماند / بیعی که بی حضور تو کردم اقالت است\nاز هر جفات بوی وفایی همی‌دهد / در هر تعنتیت هزار استمالت است\nسعدی بشوی لوح دل از نقش غیر او / علمی که ره به حق ننماید جهالت است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ056",
        "title": "غزل ۵۶",
        "content": "غزل ۵۶\n\nای کآب زندگانی من در دهان توست / تیر هلاک ظاهر من در کمان توست\nگر برقعی فرونگذاری بدین جمال / در شهر هر که کشته شود در ضمان توست\nتشبیه روی تو نکنم من به آفتاب / کاین مدح آفتاب نه تعظیم شان توست\nگر یک نظر به گوشهٔ چشم ارادتی / با ما کنی و گر نکنی حکم از آن توست\nهر روز خلق را سر یاری و صاحبیست / ما را همین سر است که بر آستان توست\nبسیار دیده‌ایم درختان میوه‌دار / زین به ندیده‌ایم که در بوستان توست\nگر دست دوستان نرسد باغ را چه جرم / منعی که می‌رود گنه از باغبان توست\nبسیار در دل آمد از اندیشه‌ها و رفت / نقشی که آن نمی‌رود از دل نشان توست\nبا من هزار نوبت اگر دشمنی کنی / ای دوست همچنان دل من مهربان توست\nسعدی به قدر خویش تمنای وصل کن / سیمرغ ما چه لایق زاغ آشیان توست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ057",
        "title": "غزل ۵۷",
        "content": "غزل ۵۷\n\nهر صبحدم نسیم گل از بوستان توست / الحان بلبل از نفس دوستان توست\nچون خضر دید آن لب جان بخش دلفریب / گفتا که آب چشمهٔ حیوان دهان توست\nیوسف به بندگیت کمر بسته بر میان / بودش یقین که ملک ملاحت از آن توست\nهر شاهدی که در نظر آمد به دلبری / در دل نیافت راه که آنجا مکان توست\nهرگز نشان ز چشمهٔ کوثر شنیده‌ای / کاو را نشانی از دهن بی‌نشان توست\nاز رشک آفتاب جمالت بر آسمان / هر ماه ماه دیدم چون ابروان توست\nاین باد روح پرور از انفاس صبحدم / گویی مگر ز طرهٔ عنبرفشان توست\nصد پیرهن قبا کنم از خرمی اگر / بینم که دست من چو کمر در میان توست\nگفتند میهمانی عشاق می‌کنی / سعدی به بوسه‌ای ز لبت میهمان توست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ058",
        "title": "غزل ۵۸",
        "content": "غزل ۵۸\n\nاتفاقم به سر کوی کسی افتاده‌ست / که در آن کوی چو من کشته بسی افتاده‌ست\nخبر ما برسانید به مرغان چمن / که هم آواز شما در قفسی افتاده‌ست\nبه دلارام بگو ای نفس باد سحر / کار ما همچو سحر با نفسی افتاده‌ست\nبند بر پای تحمل چه کند گر نکند / انگبین است که در وی مگسی افتاده‌ست\nهیچکس عیب هوس باختن ما نکند / مگر آن کس که به دام هوسی افتاده‌ست\nسعدیا حال پراکندهٔ گوی آن داند / که همه عمر به چوگان کسی افتاده‌ست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ059",
        "title": "غزل ۵۹",
        "content": "غزل ۵۹\n\nآن تویی یا سرو بستانی به رفتار آمده‌ست / یا ملک در صورت مردم به گفتار آمده‌ست\nآن پری کز خلق پنهان بود چندین روزگار / باز می‌بینم که در عالم پدیدار آمده‌ست\nعود می‌سوزند یا گل می‌دمد در بوستان / دوستان یا کاروان مشک تاتار آمده‌ست\nتا مرا با نقش رویش آشنایی اوفتاد / هر چه می‌بینم به چشمم نقش دیوار آمده‌ست\nساربانا یک نظر در روی آن زیبا نگار / گر به جانی می‌دهد اینک خریدار آمده‌ست\nمن دگر در خانه ننشینم اسیر و دردمند / خاصه این ساعت که گفتی گل به بازار آمده‌ست\nگر تو انکار نظر در آفرینش می‌کنی / من همی‌گویم که چشم از بهر این کار آمده‌ست\nوه که گر من بازبینم روی یار خویش را / مرده‌ای بینی که با دنیا دگربار آمده‌ست\nآن چه بر من می‌رود در بندت ای آرام جان / با کسی گویم که در بندی گرفتار آمده‌ست\nنی که می‌نالد همی در مجلس آزادگان / زان همی‌نالد که بر وی زخم بسیار آمده‌ست\nتا نپنداری که بعد از چشم خواب آلود تو / تا برفتی خوابم اندر چشم بیدار آمده‌ست\nسعدیا گر همتی داری منال از جور یار / تا جهان بوده‌ست جور یار بر یار آمده‌ست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ060",
        "title": "غزل ۶۰",
        "content": "غزل ۶۰\n\nشب فراق که داند که تا سحر چند است / مگر کسی که به زندان عشق دربند است\nگرفتم از غم دل راه بوستان گیرم / کدام سرو به بالای دوست مانند است\nپیام من که رساند به یار مهرگسل / که برشکستی و ما را هنوز پیوند است\nقسم به جان تو گفتن طریق عزت نیست / به خاک پای تو وان هم عظیم سوگند است\nکه با شکستن پیمان و برگرفتن دل / هنوز دیده به دیدارت آرزومند است\nبیا که بر سر کویت بساط چهرهٔ ماست / به جای خاک که در زیر پایت افکنده‌ست\nخیال روی تو بیخ امید بنشانده‌ست / بلای عشق تو بنیاد صبر برکنده‌ست\nعجب در آن که تو مجموع و گر قیاس کنی / به زیر هر خم مویت دلی پراکند است\nاگر برهنه نباشی که شخص بنمایی / گمان برند که پیراهنت گل آکند است\nز دست رفته نه تنها منم در این سودا / چه دستها که ز دست تو بر خداوند است\nفراق یار که پیش تو کاه برگی نیست / بیا و بر دل من بین که کوه الوند است\nز ضعف طاقت آهم نماند و ترسم خلق / گمان برند که سعدی ز دوست خرسند است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ061",
        "title": "غزل ۶۱",
        "content": "غزل ۶۱\n\nافسوس بر آن دیده که روی تو ندیده‌ست / یا دیده و بعد از تو به رویی نگریده‌ست\nگر مدعیان نقش ببینند پری را / دانند که دیوانه چرا جامه دریده‌ست\nآن کیست که پیرامن خورشید جمالش / از مشک سیه دایرهٔ نیمه کشیده‌ست\nای عاقل اگر پای به سنگیت برآید / فرهاد بدانی که چرا سنگ بریده‌ست\nرحمت نکند بر دل بیچاره فرهاد / آن کس که سخن گفتن شیرین نشنیده‌ست\nاز دست کمان مهرهٔ ابروی تو در شهر / دل نیست که در بر چو کبوتر نطپیده‌ست\nدر وهم نیاید که چه مطبوع درختی / پیداست که هرگز کس از این میوه نچیده‌ست\nسر قلم قدرت بی چون الهی / در روی تو چون روی در آیینه پدید است\nما از تو به غیر از تو نداریم تمنا / حلوا به کسی ده که محبت نچشیده‌ست\nبا این همه باران بلا بر سر سعدی / نشگفت اگرش خانهٔ چشم آب چکیده‌ست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ062",
        "title": "غزل ۶۲",
        "content": "غزل ۶۲\n\nای لعبت خندان لب لعلت که مزیده‌ست؟ / وی باغ لطافت به رویت که گزیده‌ست؟\nزیباتر از این صید همه عمر نکرده‌ست / شیرین‌تر از این خربزه هرگز نبریده‌ست\nای خضر حلالت نکنم چشمهٔ حیوان / دانی که سکندر به چه محنت طلبیده‌ست\nآن خون کسی ریخته‌ای یا می سرخ است / یا توت سیاه است که بر جامه چکیده‌ست\nبا جمله برآمیزی و از ما بگریزی / جرم از تو نباشد گنه از بخت رمیده‌ست\nنیک است که دیوار به یک بار بیفتاد / تا هیچکس این باغ نگویی که ندیده‌ست\nبسیار توقف نکند میوهٔ بر بار / چون عام بدانست که شیرین و رسیده‌ست\nگل نیز در آن هفته دهن باز نمی‌کرد / وامروز نسیم سحرش پرده دریده‌ست\nدر دجله که مرغابی از اندیشه نرفتی / کشتی رود اکنون که تتر جسر بریده‌ست\nرفت آن که فقاع از تو گشایند دگربار / ما را بس از این کوزه که بیگانه مکیده‌ست\nسعدی در بستان هوای دگری زن / وین کشته رها کن که در او گله چریده‌ست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ063",
        "title": "غزل ۶۳",
        "content": "غزل ۶۳\n\nاز هر چه می‌رود سخن دوست خوشتر است / پیغام آشنا نفس روح پرور است\nهرگز وجود حاضر غایب شنیده‌ای / من در میان جمع و دلم جای دیگر است\nشاهد که در میان نبود شمع گو بمیر / چون هست اگر چراغ نباشد منور است\nابنای روزگار به صحرا روند و باغ / صحرا و باغ زنده دلان کوی دلبر است\nجان می‌روم که در قدم اندازمش ز شوق / درمانده‌ام هنوز که نزلی محقر است\nکاش آن به خشم رفتهٔ ما آشتی کنان / بازآمدی که دیدهٔ مشتاق بر در است\nجانا دلم چو عود بر آتش بسوختی / وین دم که می‌زنم ز غمت دود مجمر است\nشب‌های بی توام شب گور است در خیال / ور بی تو بامداد کنم روز محشر است\nگیسوت عنبرینهٔ گردن تمام بود / معشوق خوبروی چه محتاج زیور است\nسعدی خیال بیهده بستی امید وصل / هجرت بکشت و وصل هنوزت مصور است\nزنهار از این امید درازت که در دل است / هیهات از این خیال محالت که در سر است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ064",
        "title": "غزل ۶۴",
        "content": "غزل ۶۴\n\nاین بوی روح پرور از آن خوی دلبر است / وین آب زندگانی از آن حوض کوثر است\nای باد بوستان مگرت نافه در میان / وی مرغ آشنا مگرت نامه در پر است\nبوی بهشت می‌گذرد یا نسیم دوست / یا کاروان صبح که گیتی منور است\nاین قاصد از کدام زمین است مشک بوی / وین نامه در چه داشت که عنوان معطرست\nبر راه باد عود در آتش نهاده‌اند / یا خود در آن زمین که تویی خاک عنبر است\nبازآ و حلقه بر در رندان شوق زن / کاصحاب را دو دیده چو مسمار بر در است\nبازآ که در فراق تو چشم امیدوار / چون گوش روزه دار بر الله اکبر است\nدانی که چون همی‌گذرانیم روزگار / روزی که بی تو می‌گذرد روز محشر است\nگفتیم عشق را به صبوری دوا کنیم / هر روز عشق بیشتر و صبر کمتر است\nصورت ز چشم غایب و اخلاق در نظر / دیدار در حجاب و معانی برابر است\nدر نامه نیز چند بگنجد حدیث عشق / کوته کنم که قصهٔ ما کار دفتر است\nهمچون درخت بادیه سعدی به برق شوق / سوزان و میوهٔ سخنش همچنان تر است\nآری خوش است وقت حریفان به بوی عود / وز سوز غافلند که در جان مجمر است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ065",
        "title": "غزل ۶۵",
        "content": "غزل ۶۵\n\nعیب یاران و دوستان هنر است / سخن دشمنان نه معتبر است\nمهر مهر از درون ما نرود / ای برادر که نقش بر حجر است\nچه توان گفت در لطافت دوست / هر چه گویم از آن لطیف‌تر است\nآن که منظور دیده و دل ماست / نتوان گفت شمس یا قمر است\nهر کسی گو به حال خود باشید / ای برادر که حال ما دگر است\nتو که در خواب بوده‌ای همه شب / چه نصیبت ز بلبل سحر است\nآدمی را که جان معنی نیست / در حقیقت درخت بی‌ثمر است\nما پراکندگان مجموعیم / یار ما غایب است و در نظر است\nبرگ تر خشک می‌شود به زمان / برگ چشمان ما همیشه تر است\nجان شیرین فدای صحبت یار / شرم دارم که نیک مختصر است\nاین قدر دون قدر اوست ولیک / حد امکان ما همین قدر است\nپرده بر خود نمی‌توان پوشید / ای برادر که عشق پرده در است\nسعدی از بارگاه قربت دوست / تا خبر یافته‌ست بی‌خبر است\nما سر اینک نهاده‌ایم به طوع / تا خداوندگار را چه سر است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ066",
        "title": "غزل ۶۶",
        "content": "غزل ۶۶\n\nهر کسی را نتوان گفت که صاحب نظر است / عشقبازی دگر و نفس پرستی دگر است\nنه هر آن چشم که بینند سیاه است و سپید / یا سپیدی ز سیاهی بشناسد بصر است\nهر که در آتش عشقش نبود طاقت سوز / گو به نزدیک مرو کآفت پروانه پر است\nگر من از دوست بنالم نفسم صادق نیست / خبر از دوست ندارد که ز خود با خبر است\nآدمی صورت اگر دفع کند شهوت نفس / آدمی خوی شود ور نه همان جانور است\nشربت از دست دلارام چه شیرین و چه تلخ / بده ای دوست که مستسقی از آن تشنه‌تر است\nمن خود از عشق لبت فهم سخن می‌نکنم / هرچ از آن تلخترم گر تو بگویی شکر است\nور به تیغم بزنی با تو مرا خصمی نیست / خصم آنم که میان من و تیغت سپر است\nمن از این بند نخواهم به در آمد همه عمر / بند پایی که به دست تو بود تاج سر است\nدست سعدی به جفا نگسلد از دامن دوست / ترک لؤلؤ نتوان گفت که دریا خطر است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ067",
        "title": "غزل ۶۷",
        "content": "غزل ۶۷\n\nفریاد من از فراق یار است / وافغان من از غم نگار است\nبی روی چو ماه آن نگارین / رخسارهٔ من به خون نگار است\nخون جگرم ز فرقت تو / از دیده روانه در کنار است\nدرد دل من ز حد گذشته‌ست / جانم ز فراق بی‌قرار است\nکس را ز غم من آگهی نیست / آوخ که جهان نه پایدار است\nاز دست زمانه در عذابم / زان جان و دلم همی فکار است\nسعدی چه کنی شکایت از دوست / چون شادی و غم نه برقرار است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ068",
        "title": "غزل ۶۸",
        "content": "غزل ۶۸\n\nچشمت خوشست و بر اثر خواب خوشترست / طعم دهانت از شکر ناب خوشترست\nزنهار از آن تبسم شیرین که می‌کنی / کز خنده شکوفه سیراب خوشترست\nشمعی به پیش روی تو گفتم که برکنم / حاجت به شمع نیست که مهتاب خوشترست\nدوش آرزوی خواب خوشم بود یک زمان / امشب نظر به روی تو از خواب خوشترست\nدر خوابگاه عاشق سر بر کنار دوست / کیمخت خارپشت ز سنجاب خوشترست\nزان سوی بحر آتش اگر خوانیم به لطف / رفتن به روی آتشم از آب خوشترست\nز آب روان و سبزه و صحرا و لاله زار / با من مگو که چشم در احباب خوشترست\nزهرم مده به دست رقیبان تندخوی / از دست خود بده که ز جلاب خوشترست\nسعدی دگر به گوشه وحدت نمی‌رود / خلوت خوشست و صحبت اصحاب خوشترست\nهر باب از این کتاب نگارین که برکنی / همچون بهشت گویی از آن باب خوشترست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ069",
        "title": "غزل ۶۹",
        "content": "غزل ۶۹\n\nعشرت خوش است و بر طرف جوی خوشتر است / می بر سماع بلبل خوشگوی خوشتر است\nعیش است بر کنار سمن زار خواب صبح؟ / نی، در کنار یار سمن بوی خوشتر است\nخواب از خمار بادهٔ نوشین بامداد / بر بستر شقایق خودروی خوشتر است\nروی از جمال دوست به صحرا مکن که روی / در روی همنشین وفاجوی خوشتر است\nآواز چنگ مطرب خوشگوی گو مباش / ما را حدیث همدم خوشخوی خوشتر است\nگر شاهد است سبزه بر اطراف گلستان / بر عارضین شاهد گلروی خوشتر است\nآب از نسیم باد زره روی گشته گیر / مفتول زلف یار زره موی خوشتر است\nگو چشمه آب کوثر و بستان بهشت باش / ما را مقام بر سر این کوی خوشتر است\nسعدی! جفا نبرده چه دانی تو قدر یار؟ / تحصیل کام دل به تکاپوی خوشتر است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ070",
        "title": "غزل ۷۰",
        "content": "غزل ۷۰\n\nای که از سرو روان قد تو چالاکترست / دل به روی تو ز روی تو طربناکترست\nدگر از حربه خونخوار اجل نندیشم / که نه از غمزه خونریز تو ناباکترست\nچست بودست مرا کسوت معنی همه وقت / باز بر قامت زیبای تو چالاکترست\nنظر پاک مرا دشمن اگر طعنه زند / دامن دوست بحمدالله از آن پاکترست\nتا گل روی تو در باغ لطافت بشکفت / پردهٔ صبر من از دامن گل چاکترست\nپای بر دیده سعدی نه اگر بخرامی / که به صد منزلت از خاک درت خاکترست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ071",
        "title": "غزل ۷۱",
        "content": "غزل ۷۱\n\nدلی که عاشق و صابر بود مگر سنگ است / ز عشق تا به صبوری هزار فرسنگ است\nبرادران طریقت نصیحتم مکنید / که توبه در ره عشق آبگینه بر سنگ است\nدگر به خفیه نمی‌بایدم شراب و سماع / که نیکنامی در دین عاشقان ننگ است\nچه تربیت شنوم یا چه مصلحت بینم / مرا که چشم به ساقی و گوش بر چنگ است\nبه یادگار کسی دامن نسیم صبا / گرفته‌ایم و دریغا که باد در چنگ است\nبه خشم رفتهٔ ما را که می‌برد پیغام / بیا که ما سپر انداختیم اگر جنگ است\nبکش چنان که توانی که بی مشاهده‌ات / فراخنای جهان بر وجود ما تنگ است\nملامت از دل سعدی فرونشوید عشق / سیاهی از حبشی چون رود که خودرنگ است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ072",
        "title": "غزل ۷۲",
        "content": "غزل ۷۲\n\nپای سرو بوستانی در گل است / سرو ما را پای معنی در دل است\nهر که چشمش بر چنان روی اوفتاد / طالعش میمون و فالش مقبل است\nنیکخواهانم نصیحت می‌کنند / خشت بر دریا زدن بی‌حاصل است\nای برادر ما به گرداب اندریم / وان که شنعت می‌زند بر ساحل است\nشوق را بر صبر قوت غالب است / عقل را با عشق دعوی باطل است\nنسبت عاشق به غفلت می‌کنند / وآن که معشوقی ندارد غافل است\nدیده باشی تشنه مستعجل به آب / جان به جانان همچنان مستعجل است\nبذل جاه و مال و ترک نام و ننگ / در طریق عشق اول منزل است\nگر بمیرد طالبی در بند دوست / سهل باشد زندگانی مشکل است\nعاشقی می‌گفت و خوش خوش می‌گریست / جان بیاساید که جانان قاتل است\nسعدیا نزدیک رای عاشقان / خلق مجنونند و مجنون عاقل است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ073",
        "title": "غزل ۷۳",
        "content": "غزل ۷۳\n\nدیده از دیدار خوبان برگرفتن مشکلست / هر که ما را این نصیحت می‌کند بی‌حاصلست\nیار زیبا گر هزارت وحشت از وی در دلست / بامدادان روی او دیدن صباح مقبلست\nآن که در چاه زنخدانش دل بیچارگان / چون ملک محبوس در زندان چاه بابلست\nپیش از این من دعوی پرهیزگاری کردمی / باز می‌گویم که هر دعوی که کردم باطلست\nزهر نزدیک خردمندان اگر چه قاتلست / چون ز دست دوست می‌گیری شفای عاجلست\nمن قدم بیرون نمی‌یارم نهاد از کوی دوست / دوستان معذور داریدم که پایم در گلست\nباش تا دیوانه گویندم همه فرزانگان / ترک جان نتوان گرفتن تا تو گویی عاقلست\nآن که می‌گوید نظر در صورت خوبان خطاست / او همین صورت همی‌بیند ز معنی غافلست\nساربان آهسته ران کآرام جان در محملست / چارپایان بار بر پشتند و ما را بر دلست\nگر به صد منزل فراق افتد میان ما و دوست / همچنانش در میان جان شیرین منزلست\nسعدی آسانست با هر کس گرفتن دوستی / لیک چون پیوند شد خو باز کردن مشکلست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ074",
        "title": "غزل ۷۴",
        "content": "غزل ۷۴\n\nشراب از دست خوبان سلسبیلست / و گر خود خون میخواران سبیلست\nنمی‌دانم رطب را چاشنی چیست / همی‌بینم که خرما بر نخیلست\nنه وسمست آن به دلبندی خضیبست / نه سرمست آن به جادویی کحیلست\nسرانگشتان صاحب دل فریبش / نه در حنا که در خون قتیلست\nالا ای کاروان محمل برانید / که ما را بند بر پای رحیلست\nهر آن شب در فراق روی لیلی / که بر مجنون رود لیلی طویلست\nکمندش می‌دواند پای مشتاق / بیابان را نپرسد چند میلست\nچو مور افتان و خیزان رفت باید / و گر خود ره به زیر پای پیلست\nحبیب آن جا که دستی برفشاند / محب ار سر نیفشاند بخیلست\nز ما گر طاعت آید شرمساریم / و ز ایشان گر قبیح آید جمیلست\nبدیل دوستان گیرند و یاران / ولیکن شاهد ما بی‌بدیلست\nسخن بیرون مگوی از عشق سعدی / سخن عشقست و دیگر قال و قیلست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ075",
        "title": "غزل ۷۵",
        "content": "غزل ۷۵\n\nکارم چو زلف یار پریشان و درهمست / پشتم به سان ابروی دلدار پرخمست\nغم شربتی ز خون دلم نوش کرد و گفت / این شادی کسی که در این دور خرمست\nتنها دل منست گرفتار در غمان / یا خود در این زمانه دل شادمان کمست\nزین سان که می‌دهد دل من داد هر غمی / انصاف ملک عالم عشقش مسلمست\nدانی خیال روی تو در چشم من چه گفت / آیا چه جاست این که همه روزه با نمست\nخواهی چو روز روشن دانی تو حال من / از تیره شب بپرس که او نیز محرمست\nای کاشکی میان منستی و دلبرم / پیوندی این چنین که میان من و غمست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ076",
        "title": "غزل ۷۶",
        "content": "غزل ۷۶\n\nیارا بهشت صحبت یاران همدمست / دیدار یار نامتناسب جهنمست\nهر دم که در حضور عزیزی برآوری / دریاب کز حیات جهان حاصل آن دمست\nنه هر که چشم و گوش و دهان دارد آدمیست / بس دیو را که صورت فرزند آدمست\nآنست آدمی که در او حسن سیرتی / یا لطف صورتیست دگر حشو عالمست\nهرگز حسد نبرده و حسرت نخورده‌ام / جز بر دو روی یار موافق که در همست\nآنان که در بهار به صحرا نمی‌روند / بوی خوش ربیع بر ایشان محرمست\nوان سنگ دل که دیده بدوزد ز روی خوب / پندش مده که جهل در او نیک محکمست\nآرام نیست در همه عالم به اتفاق / ور هست در مجاورت یار محرمست\nگر خون تازه می‌رود از ریش اهل دل / دیدار دوستان که ببینند مرهمست\nدنیا خوشست و مال عزیزست و تن شریف / لیکن رفیق بر همه چیزی مقدمست\nممسک برای مال همه ساله تنگ دل / سعدی به روی دوست همه روزه خرمست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ077",
        "title": "غزل ۷۷",
        "content": "غزل ۷۷\n\nبر من که صبوحی زده‌ام خرقه حرام است / ای مجلسیان راه خرابات کدام است\nهر کس به جهان خرمیی پیش گرفتند / ما را غمت ای ماه پری چهره تمام است\nبرخیز که در سایه سروی بنشینیم / کان جا که تو بنشینی بر سرو قیام است\nدام دل صاحب نظرانت خم گیسوست / وان خال بناگوش مگر دانه دام است\nبا چون تو حریفی به چنین جای در این وقت / گر باده خورم خمر بهشتی نه حرام است\nبا محتسب شهر بگویید که زنهار / در مجلس ما سنگ مینداز که جام است\nغیرت نگذارد که بگویم که مرا کشت / تا خلق ندانند که معشوقه چه نام است\nدردا که بپختیم در این سوز نهانی / وان را خبر از آتش ما نیست که خام است\nسعدی مبر اندیشه که در کام نهنگان / چون در نظر دوست نشینی همه کام است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ078",
        "title": "غزل ۷۸",
        "content": "غزل ۷۸\n\nامشب به راستی شب ما روز روشن است / عید وصال دوست علی رغم دشمن است\nباد بهشت می‌گذرد یا نسیم باغ / یا نکهت دهان تو یا بوی لادن است\nهرگز نباشد از تن و جانت عزیزتر / چشمم که در سرست و روانم که در تن است\nگردن نهم به خدمت و گوشت کنم به قول / تا خاطرم معلق آن گوش و گردن است\nای پادشاه سایه ز درویش وامگیر / ناچار خوشه چین بود آن جا که خرمن است\nدور از تو در جهان فراخم مجال نیست / عالم به چشم تنگ دلان چشم سوزن است\nعاشق گریختن نتواند که دست شوق / هر جا که می‌رود متعلق به دامن است\nشیرین به در نمی‌رود از خانه بی رقیب / داند شکر که دفع مگس بادبیزن است\nجور رقیب و سرزنش اهل روزگار / با من همان حکایت گاو دهلزن است\nبازان شاه را حسد آید بدین شکار / کان شاهباز را دل سعدی نشیمن است\nقلب رقیق چند بپوشد حدیث عشق / هرچ آن به آبگینه بپوشی مبین است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ079",
        "title": "غزل ۷۹",
        "content": "غزل ۷۹\n\nاین باد بهار بوستان است / یا بوی وصال دوستان است\nدل می‌برد این خط نگارین / گویی خط روی دلستان است\nای مرغ به دام دل گرفتار / بازآی که وقت آشیان است\nشب‌ها من و شمع می‌گدازیم / این است که سوز من نهان است\nگوشم همه روز از انتظارت / بر راه و نظر بر آستان است\nور بانگ مؤذنی میاید / گویم که درای کاروان است\nبا آن همه دشمنی که کردی / بازآی که دوستی همان است\nبا قوت بازوان عشقت / سرپنجهٔ صبر ناتوان است\nبیزاری دوستان دمساز / تفریق میان جسم و جان است\nنالیدن دردناک سعدی / بر دعوی دوستی بیان است\nآتش به نی قلم درانداخت / وین حبر که می‌رود دخان است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ080",
        "title": "غزل ۸۰",
        "content": "غزل ۸۰\n\nاین خط شریف از آن بنان است / وین نقل حدیث از آن دهان است\nاین بوی عبیر آشنایی / از ساحت یار مهربان است\nمهر از سر نامه برگرفتم / گفتی که سر گلابدان است\nقاصد مگر آهوی ختن بود / کش نافهٔ مشک در میان است\nاین خود چه عبارت لطیف است / وین خود چه کفایت بیان است\nمعلوم شد این حدیث شیرین / کز منطق آن شکرفشان است\nاین خط به زمین نشاید انداخت / کز جانب ماه آسمان است\nروزی برود روان سعدی / کاین عیش نه عیش جاودان است\nخرم تن او که چون روانش / از تن برود سخن روان است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ081",
        "title": "غزل ۸۱",
        "content": "غزل ۸۱\n\nچه روی است آن که پیش کاروان است / مگر شمعی به دست ساروان است\nسلیمان است گویی در عماری / که بر باد صبا تختش روان است\nجمال ماه پیکر بر بلندی / بدان ماند که ماه آسمان است\nبهشتی صورتی در جوف محمل / چو برجی کآفتابش در میان است\nخداوندان عقل این طرفه بینند / که خورشیدی به زیر سایبان است\nچو نیلوفر در آب و مهر در میغ / پری رخ در نقاب پرنیان است\nز روی کار من برقع برانداخت / به یک بار آن که در برقع نهان است\nشتر پیشی گرفت از من به رفتار / که بر من بیش از او بار گران است\nزهی اندک وفای سست پیمان / که آن سنگین دل نامهربان است\nتو را گر دوستی با ما همین بود / وفای ما و عهد ما همان است\nبدار ای ساربان آخر زمانی / که عهد وصل را آخرزمان است\nوفا کردیم و با ما غدر کردند / برو سعدی که این پاداش آن است\nندانستی که در پایان پیری / نه وقت پنجه کردن با جوان است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ082",
        "title": "غزل ۸۲",
        "content": "غزل ۸۲\n\nهزار سختی اگر بر من آید آسان است / که دوستی و ارادت هزار چندان است\nسفر دراز نباشد به پای طالب دوست / که خار دشت محبت گل است و ریحان است\nاگر تو جور کنی جور نیست تربیتست / و گر تو داغ نهی داغ نیست درمان است\nنه آبروی که گر خون دل بخواهی ریخت / مخالفت نکنم آن کنم که فرمان است\nز عقل من عجب آید صوابگویان را / که دل به دست تو دادن خلاف در جان است\nمن از کنار تو دور اوفتاده‌ام نه عجب / گرم قرار نباشد که داغ هجران است\nعجب در آن سر زلف معنبر مفتول / که در کنار تو خسبد چرا پریشان است\nجماعتی که ندانند حظ روحانی / تفاوتی که میان دواب و انسان است\nگمان برند که در باغ عشق سعدی را / نظر به سیب زنخدان و نار پستان است\nمرا هرآینه خاموش بودن اولی‌تر / که جهل پیش خردمند عذر نادان است\nو ما ابرئ نفسی و لا ازکیها / که هر چه نقل کنند از بشر در امکان است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ083",
        "title": "غزل ۸۳",
        "content": "غزل ۸۳\n\nمگر نسیم سحر بوی زلف یار منست / که راحت دل رنجور بی‌قرار منست\nبه خواب درنرود چشم بخت من همه عمر / گرش به خواب ببینم که در کنار منست\nاگر معاینه بینم که قصد جان دارد / به جان مضایقه با دوستان نه کار منست\nحقیقت آن که نه درخورد اوست جان عزیز / ولیک درخور امکان و اقتدار منست\nنه اختیار منست این معاملت لیکن / رضای دوست مقدم بر اختیار منست\nاگر هزار غمست از جفای او بر دل / هنوز بنده اویم که غمگسار منست\nدرون خلوت ما غیر در نمی‌گنجد / برو که هر که نه یار منست بار منست\nبه لاله زار و گلستان نمی‌رود دل من / که یاد دوست گلستان و لاله زار منست\nستمگرا دل سعدی بسوخت در طلبت / دلت نسوخت که مسکین امیدوار منست\nو گر مراد تو اینست بی مرادی من / تفاوتی نکند چون مراد یار منست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ084",
        "title": "غزل ۸۴",
        "content": "غزل ۸۴\n\nز من مپرس که در دست او دلت چونست / ازو بپرس که انگشت‌هاش در خونست\nوگر حدیث کنم تندرست را چه خبر / که اندرون جراحت رسیدگان چونست\nبه حسن طلعت لیلی نگاه می‌نکند / فتاده در پی بیچاره‌ای که مجنونست\nخیال روی کسی در سرست هر کس را / مرا خیال کسی کز خیال بیرونست\nخجسته روز کسی کز درش تو بازآیی / که بامداد به روی تو فال میمونست\nچنین شمایل موزون و قد خوش که تو راست / به ترک عشق تو گفتن نه طبع موزونست\nاگر کسی به ملامت ز عشق برگردد / مرا به هر چه تو گویی ارادت افزونست\nنه پادشاه منادی زده‌ست می مخورید / بیا که چشم و دهان تو مست و میگونست\nکنار سعدی از آن روز کز تو دور افتاد / از آب دیده تو گویی کنار جیحونست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ085",
        "title": "غزل ۸۵",
        "content": "غزل ۸۵\n\nبا همه مهر و با منش کینست / چه کنم حظ بخت من اینست\nشاید ای نفس تا دگر نکنی / پنجه با ساعدی که سیمینست\nننهد پای تا نبیند جای / هر که را چشم مصلحت بینست\nمثل زیرکان و چنبر عشق / طفل نادان و مار رنگینست\nدردمند فراق سر ننهد / مگر آن شب که گور بالینست\nگریه گو بر هلاک من مکنید / که نه این نوبت نخستینست\nلازمست احتمال چندین جور / که محبت هزار چندینست\nگر هزارم جواب تلخ دهی / اعتقاد من آن که شیرینست\nمرد اگر شیر در کمند آرد / چون کمندش گرفت مسکینست\nسعدیا تن به نیستی درده / چاره با سخت بازوان اینست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ086",
        "title": "غزل ۸۶",
        "content": "غزل ۸۶\n\nبخت جوان دارد آن که با تو قرینست / پیر نگردد که در بهشت برینست\nدیگر از آن جانبم نماز نباشد / گر تو اشارت کنی که قبله چنینست\nآینه‌ای پیش آفتاب نهادست / بر در آن خیمه یا شعاع جبینست\nگر همه عالم ز لوح فکر بشویند / عشق نخواهد شدن که نقش نگینست\nگوشه گرفتم ز خلق و فایده‌ای نیست / گوشه چشمت بلای گوشه نشینست\nتا نه تصور کنی که بی تو صبوریم / گر نفسی می‌زنیم بازپسینست\nحسن تو هر جا که طبل عشق فروکوفت / بانگ برآمد که غارت دل و دینست\nسیم و زرم گو مباش و دنیی و اسباب / روی تو بینم که ملک روی زمینست\nعاشق صادق به زخم دوست نمیرد / زهر مذابم بده که ماء معینست\nسعدی از این پس که راه پیش تو دانست / گر ره دیگر رود ضلال مبینست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ087",
        "title": "غزل ۸۷",
        "content": "غزل ۸۷\n\nگر کسی سرو شنیده‌ست که رفته‌ست این است / یا صنوبر که بناگوش و برش سیمین است\nنه بلندیست به صورت که تو معلوم کنی / که بلند از نظر مردم کوته‌بین است\nخواب در عهد تو در چشم من آید هیهات / عاشقی کار سری نیست که بر بالین است\nهمه آرام گرفتند و شب از نیمه گذشت / وآنچه در خواب نشد چشم من و پروین است\nخود گرفتم که نظر بر رخ خوبان کفر است / من از این بازنگردم که مرا این دین است\nوقت آن است که مردم ره صحرا گیرند / خاصه اکنون که بهار آمد و فروردین است\nچمن امروز بهشت است و تو در می‌بایی / تا خلایق همه گویند که حورالعین است\nهر چه گفتیم در اوصاف کمالیت او / همچنان هیچ نگفتیم که صد چندین است\nآنچه سرپنجهٔ سیمین تو با سعدی کرد / با کبوتر نکند پنجه که با شاهین است\nمن دگر شعر نخواهم که نویسم که مگس / زحمتم می‌دهد از بس که سخن شیرین است",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ088",
        "title": "غزل ۸۸",
        "content": "غزل ۸۸\n\nبا خردمندی و خوبی پارسا و نیکخوست / صورتی هرگز ندیدم کاین همه معنی در اوست\nگر خیال یاری اندیشند باری چون تو یار / یا هوای دوستی ورزند باری چون تو دوست\nخاک پایش بوسه خواهم داد آبم گو ببر / آبروی مهربانان پیش معشوق آب جوست\nشاهدش دیدار و گفتن فتنه اش ابرو و چشم / نادرش بالا و رفتن دلپذیرش طبع و خوست\nتا به خود بازآیم آن گه وصف دیدارش کنم / از که می‌پرسی در این میدان که سرگردان چو گوست\nعیب پیراهن دریدن می‌کنندم دوستان / بی‌وفا یارم که پیراهن همی‌درم نه پوست\nخاک سبزآرنگ و باد گلفشان و آب خوش / ابر مرواریدباران و هوای مشک بوست\nتیرباران بر سر و صوفی گرفتار نظر / مدعی در گفت و گوی و عاشق اندر جست و جوست\nهر که را کنج اختیار آمد تو دست از وی بدار / کان چنان شوریده سر پایش به گنجی در فروست\nچشم اگر با دوست داری گوش با دشمن مکن / عاشقی و نیک نامی سعدیا سنگ و سبوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ089",
        "title": "غزل ۸۹",
        "content": "غزل ۸۹\n\nبتا هلاک شود دوست در محبت دوست / که زندگانی او در هلاک بودن اوست\nمرا جفا و وفای تو پیش یک سان است / که هر چه دوست پسندد به جای دوست نکوست\nمرا و عشق تو گیتی به یک شکم زاده‌ست / دو روح در بدنی چون دو مغز در یک پوست\nهر آنچه بر سر آزادگان رود زیباست / علی‌الخصوص که از دست یار زیباخوست\nدلم ز دست به در برد سروبالایی / خلاف عادت آن سروها که بر لب جوست\nبه خواب دوش چنان دیدمی که زلفینش / گرفته بودم و دستم هنوز غالیه‌بوست\nچو گوی در همه عالم به جان بگردیدم / ز دست عشقش و چوگان هنوز در پی گوست\nجماعتی به همین آب چشم بیرونی / نظر کنند و ندانند کآتشم در توست\nز دوست هر که تو بینی مراد خود خواهد / مراد خاطر سعدی مراد خاطر اوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ090",
        "title": "غزل ۹۰",
        "content": "غزل ۹۰\n\nسرمست درآمد از درم دوست / لب خنده زنان چو غنچه در پوست\nچون دیدمش آن رخ نگارین / در خود به غلط شدم که این اوست\nرضوان در خلد باز کردند / کز عطر مشام روح خوش بوست\nپیش قدمش به سر دویدم / در پای فتادمش که ای دوست\nیک باره به ترک ما بگفتی / زنهار نگویی این نه نیکوست\nبر من که دلم چو شمع یکتاست / پیراهن غم چو شمع ده توست\nچشمش به کرشمه گفت با من / در نرگس مست من چه آهوست\nگفتم همه نیکوییست لیکن / اینست که بی‌وفا و بدخوست\nبشنو نفسی دعای سعدی / گر چه همه عالمت دعاگوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ091",
        "title": "غزل ۹۱",
        "content": "غزل ۹۱\n\nسفر دراز نباشد به پای طالب دوست / که زنده ابدست آدمی که کشته اوست\nشراب خورده معنی چو در سماع آید / چه جای جامه که بر خویشتن بدرد پوست\nهر آن که با رخ منظور ما نظر دارد / به ترک خویش بگوید که خصم عربده جوست\nحقیر تا نشماری تو آب چشم فقیر / که قطره قطره باران چو با هم آمد جوست\nنمی‌رود که کمندش همی‌برد مشتاق / چه جای پند نصیحت کنان بیهده گوست\nچو در میانه خاک اوفتاده‌ای بینی / از آن بپرس که چوگان از او مپرس که گوست\nچرا و چون نرسد بندگان مخلص را / رواست گر همه بد می‌کنی بکن که نکوست\nکدام سرو سهی راست با وجود تو قدر / کدام غالیه را پیش خاک پای تو بوست\nبسی بگفت خداوند عقل و نشنیدم / که دل به غمزه خوبان مده که سنگ و سبوست\nهزار دشمن اگر بر سرند سعدی را / به دوستی که نگوید به جز حکایت دوست\nبه آب دیده خونین نبشته قصه عشق / نظر به صفحه اول مکن که تو بر توست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ092",
        "title": "غزل ۹۲",
        "content": "غزل ۹۲\n\nکس به چشمم در نمی‌آید که گویم مثل اوست / خود به چشم عاشقان صورت نبندد مثل دوست\nهر که با مستان نشیند ترک مستوری کند / آبروی نیکنامان در خرابات آب جوست\nجز خداوندان معنی را نغلطاند سماع / اولت مغزی بباید تا برون آیی ز پوست\nبنده‌ام گو تاج خواهی بر سرم نه یا تبر / هر چه پیش عاشقان آید ز معشوقان نکوست\nعقل باری خسروی می‌کرد بر ملک وجود / باز چون فرهاد عاشق بر لب شیرین اوست\nعنبرین چوگان زلفش را گر استقصا کنی / زیر هر مویی دلی بینی که سرگردان چو گوست\nسعدیا چندان که خواهی گفت وصف روی یار / حسن گل بیش از قیاس بلبل بسیارگوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ093",
        "title": "غزل ۹۳",
        "content": "غزل ۹۳\n\nیار من آن که لطف خداوند یار اوست / بیداد و داد و رد و قبول اختیار اوست\nدریای عشق را به حقیقت کنار نیست / ور هست پیش اهل حقیقت کنار اوست\nدر عهد لیلی این همه مجنون نبوده‌اند / وین فتنه برنخاست که در روزگار اوست\nصاحبدلی نماند در این فصل نوبهار / الا که عاشق گل و مجروح خار اوست\nدانی کدام خاک بر او رشک می‌برم / آن خاک نیکبخت که در رهگذار اوست\nباور مکن که صورت او عقل من ببرد / عقل من آن ببرد که صورت نگار اوست\nگر دیگران به منظر زیبا نظر کنند / ما را نظر به قدرت پروردگار اوست\nاینم قبول بس که بمیرم بر آستان / تا نسبتم کنند که خدمتگزار اوست\nبر جور و بی مرادی و درویشی و هلاک / آن را که صبر نیست محبت نه کار اوست\nسعدی رضای دوست طلب کن نه حظ خویش / عبد آن کند که رای خداوندگار اوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ094",
        "title": "غزل ۹۴",
        "content": "غزل ۹۴\n\nخورشید زیر سایه زلف چو شام اوست / طوبی غلام قد صنوبرخرام اوست\nآن قامتست نی به حقیقت قیامتست / زیرا که رستخیز من اندر قیام اوست\nبر مرگ دل خوشست در این واقعه مرا / کآب حیات در لب یاقوت فام اوست\nبوی بهار می‌دمدم یا نسیم صبح / باد بهشت می‌گذرد یا پیام اوست\nدل عشوه می‌فروخت که من مرغ زیرکم / اینک فتاده در سر زلف چو دام اوست\nبیچاره مانده‌ام همه روزی به دام او / و اینک فتاده‌ام به غریبی که کام اوست\nهر لحظه در برم دل از اندیشه خون شود / تا خود غلام کیست که سعدی غلام اوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ095",
        "title": "غزل ۹۵",
        "content": "غزل ۹۵\n\nآن که دل من چو گوی در خم چوگان اوست / موقف آزادگان بر سر میدان اوست\nره به در از کوی دوست نیست که بیرون برند / سلسله پای جمع زلف پریشان اوست\nچند نصیحت کنند بی‌خبرانم به صبر / درد مرا ای حکیم صبر نه درمان اوست\nگر کند انعام او در من مسکین نگاه / ور نکند حاکمست بنده به فرمان اوست\nگر بزند بی‌گناه عادت بخت منست / ور بنوازد به لطف غایت احسان اوست\nمیل ندارم به باغ انس نگیرم به سرو / سروی اگر لایقست قد خرامان اوست\nچون بتواند نشست آن که دلش غایبست / یا بتواند گریخت آن که به زندان اوست\nحیرت عشاق را عیب کند بی بصر / بهره ندارد ز عیش هر که نه حیران اوست\nچون تو گلی کس ندید در چمن روزگار / خاصه که مرغی چو من بلبل بستان اوست\nگر همه مرغی زنند سخت کمانان به تیر / حیف بود بلبلی کاین همه دستان اوست\nسعدی اگر طالبی راه رو و رنج بر / کعبه دیدار دوست صبر بیابان اوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ096",
        "title": "غزل ۹۶",
        "content": "غزل ۹۶\n\nز هر چه هست گزیرست و ناگزیر از دوست / به قول هر که جهان مهر برمگیر از دوست\nبه بندگی و صغیری گرت قبول کند / سپاس دار که فضلی بود کبیر از دوست\nبه جای دوست گرت هر چه در جهان بخشند / رضا مده که متاعی بود حقیر از دوست\nجهان و هر چه در او هست با نعیم بهشت / نه نعمتیست که بازآورد فقیر از دوست\nنه گر قبول کنندت سپاس داری و بس / که گر هلاک شوی منتی پذیر از دوست\nمرا که دیده به دیدار دوست برکردم / حلال نیست که بر هم نهم به تیر از دوست\nو گر چنان که مصور شود گزیر از عشق / کجا روم که نمی‌باشدم گزیر از دوست\nبه هر طریق که باشد اسیر دشمن را / توان خرید و نشاید خرید اسیر از دوست\nکه در ضمیر من آید ز هر که در عالم / که من هنوز نپرداختم ضمیر از دوست\nتو خود نظیر نداری و گر بود به مثل / من آن نیم که بدل گیرم و نظیر از دوست\nرضای دوست نگه دار و صبر کن سعدی / که دوستی نبود ناله و نفیر از دوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ097",
        "title": "غزل ۹۷",
        "content": "غزل ۹۷\n\nصبحی مبارکست نظر بر جمال دوست / بر خوردن از درخت امید وصال دوست\nبختم نخفته بود که از خواب بامداد / برخاستم به طالع فرخنده فال دوست\nاز دل برون شو ای غم دنیا و آخرت / یا خانه جای رخت بود یا مجال دوست\nخواهم که بیخ صحبت اغیار برکنم / در باغ دل رها نکنم جز نهال دوست\nتشریف داد و رفت ندانم ز بیخودی / کاین دوست بود در نظرم یا خیال دوست\nهوشم نماند و عقل برفت و سخن نبست / مقبل کسی که محو شود در کمال دوست\nسعدی حجاب نیست تو آیینه پاک دار / زنگارخورده چون بنماید جمال دوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ098",
        "title": "غزل ۹۸",
        "content": "غزل ۹۸\n\nگفتم مگر به خواب ببینم خیال دوست / اینک علی الصباح نظر بر جمال دوست\nمردم هلال عید بدیدند و پیش ما / عیدست و آنک ابروی همچون هلال دوست\nما را دگر به سرو بلند التفات نیست / از دوستی قامت بااعتدال دوست\nزان بیخودم که عاشق صادق نباشدش / پروای نفس خویشتن از اشتغال دوست\nای خواب گرد دیده سعدی دگر مگرد / یا دیده جای خواب بود یا خیال دوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ099",
        "title": "غزل ۹۹",
        "content": "غزل ۹۹\n\nصبح می‌خندد و من گریه کنان از غم دوست / ای دم صبح چه داری خبر از مقدم دوست\nبر خودم گریه همی‌آید و بر خنده تو / تا تبسم چه کنی بی‌خبر از مبسم دوست\nای نسیم سحر از من به دلارام بگوی / که کسی جز تو ندانم که بود محرم دوست\nگو کم یار برای دل اغیار مگیر / دشمن این نیک پسندد که تو گیری کم دوست\nتو که با جانب خصمت به ارادت نظرست / به که ضایع نگذاری طرف معظم دوست\nمن نه آنم که عدو گفت تو خود دانی نیک / که ندارد دل دشمن خبر از عالم دوست\nنی نی ای باد مرو حال من خسته مگوی / تا غباری ننشیند به دل خرم دوست\nهر کسی را غم خویشست و دل سعدی را / همه وقتی غم آن تا چه کند با غم دوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ100",
        "title": "غزل ۱۰۰",
        "content": "غزل ۱۰۰\n\nاین مطرب از کجاست که برگفت نام دوست / تا جان و جامه بذل کنم بر پیام دوست\nدل زنده می‌شود به امید وفای یار / جان رقص می‌کند به سماع کلام دوست\nتا نفخ صور بازنیاید به خویشتن / هرک اوفتاد مست محبت ز جام دوست\nمن بعد از این اگر به دیاری سفر کنم / هیچ ارمغانیی نبرم جز سلام دوست\nرنجور عشق به نشود جز به بوی یار / ور رفتنیست جان ندهد جز به نام دوست\nوقتی امیر مملکت خویش بودمی / اکنون به اختیار و ارادت غلام دوست\nگر دوست را به دیگری از من فراغتست / من دیگری ندارم قایم مقام دوست\nبالای بام دوست چو نتوان نهاد پای / هم چاره آن که سر بنهی زیر بام دوست\nدرویش را که نام برد پیش پادشاه / هیهات از افتقار من و احتشام دوست\nگر کام دوست کشتن سعدیست باک نیست / اینم حیات بس که بمیرم به کام دوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ101",
        "title": "غزل ۱۰۱",
        "content": "غزل ۱۰۱\n\nای پیک پی خجسته که داری نشان دوست / با ما مگو به جز سخن دل نشان دوست\nحال از دهان دوست شنیدن چه خوش بود / یا از دهان آن که شنید از دهان دوست\nای یار آشنا علم کاروان کجاست / تا سر نهیم بر قدم ساربان دوست\nگر زر فدای دوست کنند اهل روزگار / ما سر فدای پای رسالت رسان دوست\nدردا و حسرتا که عنانم ز دست رفت / دستم نمی‌رسد که بگیرم عنان دوست\nرنجور عشق دوست چنانم که هر که دید / رحمت کند مگر دل نامهربان دوست\nگر دوست بنده را بکشد یا بپرورد / تسلیم از آن بنده و فرمان از آن دوست\nگر آستین دوست بیفتد به دست من / چندان که زنده‌ام سر من و آستان دوست\nبی حسرت از جهان نرود هیچ کس به در / الا شهید عشق به تیر از کمان دوست\nبعد از تو هیچ در دل سعدی گذر نکرد / وان کیست در جهان که بگیرد مکان دوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ102",
        "title": "غزل ۱۰۲",
        "content": "غزل ۱۰۲\n\nتا دست‌ها کمر نکنی بر میان دوست / بوسی به کام دل ندهی بر دهان دوست\nدانی حیات کشته شمشیر عشق چیست / سیبی گزیدن از رخ چون بوستان دوست\nبر ماجرای خسرو و شیرین قلم کشید / شوری که در میان من است و میان دوست\nخصمی که تیر کافرش اندر غزا نکشت / خونش بریخت ابروی همچون کمان دوست\nدل رفت و دیده خون شد و جان ضعیف ماند / وآن هم برای آن که کنم جان فشان دوست\nروزی به پای مرکب تازی درافتمش / گر کبر و ناز باز نپیچد عنان دوست\nهیهات کام من که برآید در این طلب / این بس که نام من برود بر زبان دوست\nچون جان سپردنیست به هر صورتی که هست / در کوی عشق خوشتر و بر آستان دوست\nبا خویشتن همی‌برم این شوق تا به خاک / وز خاک سر برآرم و پرسم نشان دوست\nفریاد مردمان همه از دست دشمن است / فریاد سعدی از دل نامهربان دوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ103",
        "title": "غزل ۱۰۳",
        "content": "غزل ۱۰۳\n\nز حد گذشت جدایی میان ما ای دوست / بیا بیا که غلام توام بیا ای دوست\nاگر جهان همه دشمن شود ز دامن تو / به تیغ مرگ شود دست من رها ای دوست\nسرم فدای قفای ملامتست چه باک / گرم بود سخن دشمن از قفا ای دوست\nبه ناز اگر بخرامی جهان خراب کنی / به خون خسته اگر تشنه‌ای هلا ای دوست\nچنان به داغ تو باشم که گر اجل برسد / به شرعم از تو ستانند خونبها ای دوست\nوفای عهد نگه دار و از جفا بگذر / به حق آن که نیم یار بی‌وفا ای دوست\nهزار سال پس از مرگ من چو بازآیی / ز خاک نعره برآرم که مرحبا ای دوست\nغم تو دست برآورد و خون چشمم ریخت / مکن که دست برآرم به ربنا ای دوست\nاگر به خوردن خون آمدی هلا برخیز / و گر به بردن دل آمدی بیا ای دوست\nبساز با من رنجور ناتوان ای یار / ببخش بر من مسکین بی‌نوا ای دوست\nحدیث سعدی اگر نشنوی چه چاره کند / به دشمنان نتوان گفت ماجرا ای دوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ104",
        "title": "غزل ۱۰۴",
        "content": "غزل ۱۰۴\n\nمرا تو غایت مقصودی از جهان ای دوست / هزار جان عزیزت فدای جان ای دوست\nچنان به دام تو الفت گرفت مرغ دلم / که یاد می‌نکند عهد آشیان ای دوست\nگرم تو در نگشایی کجا توانم رفت / به راستان که بمیرم بر آستان ای دوست\nدلی شکسته و جانی نهاده بر کف دست / بگو بیار که گویم بگیر هان ای دوست\nتنم بپوسد و خاکم به باد ریزه شود / هنوز مهر تو باشد در استخوان ای دوست\nجفا مکن که بزرگان به خرده‌ای ز رهی / چنین سبک ننشینند و سرگران ای دوست\nبه لطف اگر بخوری خون من روا باشد / به قهرم از نظر خویشتن مران ای دوست\nمناسب لب لعلت حدیث بایستی / جواب تلخ بدیعست از آن دهان ای دوست\nمرا رضای تو باید نه زندگانی خویش / اگر مراد تو قتلست وارهان ای دوست\nکه گفت سعدی از آسیب عشق بگریزد / به دوستی که غلط می‌برد گمان ای دوست\nکه گر به جان رسد از دست دشمنانم کار / ز دوستی نکنم توبه همچنان ای دوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ105",
        "title": "غزل ۱۰۵",
        "content": "غزل ۱۰۵\n\nآب حیات من است خاک سر کوی دوست / گر دو جهان خرمیست ما و غم روی دوست\nولوله در شهر نیست جز شکن زلف یار / فتنه در آفاق نیست جز خم ابروی دوست\nداروی مشتاق چیست زهر ز دست نگار / مرهم عشاق چیست زخم ز بازوی دوست\nدوست به هندوی خود گر بپذیرد مرا / گوش من و تا به حشر حلقه هندوی دوست\nگر متفرق شود خاک من اندر جهان / باد نیارد ربود گرد من از کوی دوست\nگر شب هجران مرا تاختن آرد اجل / روز قیامت زنم خیمه به پهلوی دوست\nهر غزلم نامه‌ایست صورت حالی در او / نامه نوشتن چه سود چون نرسد سوی دوست\nلاف مزن سعدیا شعر تو خود سحر گیر / سحر نخواهد خرید غمزه جادوی دوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ106",
        "title": "غزل ۱۰۶",
        "content": "غزل ۱۰۶\n\nشادی به روزگار گدایان کوی دوست / بر خاک ره نشسته به امید روی دوست\nگفتم به گوشه‌ای بنشینم ولی دلم / ننشیند از کشیدن خاطر به سوی دوست\nصبرم ز روی دوست میسر نمی‌شود / دانی طریق چیست تحمل ز خوی دوست\nناچار هر که دل به غم روی دوست داد / کارش به هم برآمده باشد چو موی دوست\nخاطر به باغ می‌رودم روز نوبهار / تا با درخت گل بنشینم به بوی دوست\nفردا که خاک مرده به حشر آدمی کنند / ای باد خاک من مطلب جز به کوی دوست\nسعدی چراغ می‌نکند در شب فراق / ترسد که دیده باز کند جز به روی دوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ107",
        "title": "غزل ۱۰۷",
        "content": "غزل ۱۰۷\n\nصبحدم خاکی به صحرا برد باد از کوی دوست / بوستان در عنبر سارا گرفت از بوی دوست\nدوست گر با ما بسازد دولتی باشد عظیم / ور نسازد می‌بباید ساختن با خوی دوست\nگر قبولم می‌کند مملوک خود می‌پرورد / ور براند پنجه نتوان کرد با بازوی دوست\nهر که را خاطر به روی دوست رغبت می‌کند / بس پریشانی بباید بردنش چون موی دوست\nدیگران را عید اگر فرداست ما را این دمست / روزه داران ماه نو بینند و ما ابروی دوست\nهر کسی بی خویشتن جولان عشقی می‌کند / تا به چوگان که در خواهد فتادن گوی دوست\nدشمنم را بد نمی‌خواهم که آن بدبخت را / این عقوبت بس که بیند دوست همزانوی دوست\nهر کسی را دل به صحرایی و باغی می‌رود / هر کس از سویی به دررفتند و عاشق سوی دوست\nکاش باری باغ و بستان را که تحسین می‌کنند / بلبلی بودی چو سعدی یا گلی چون روی دوست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ108",
        "title": "غزل ۱۰۸",
        "content": "غزل ۱۰۸\n\nمرا خود با تو چیزی در میان هست / و گر نه روی زیبا در جهان هست\nوجودی دارم از مهرت گدازان / وجودم رفت و مهرت همچنان هست\nمبر ظن کز سرم سودای عشقت / رود تا بر زمینم استخوان هست\nاگر پیشم نشینی دل نشانی / و گر غایب شوی در دل نشان هست\nبه گفتن راست ناید شرح حسنت / ولیکن گفت خواهم تا زبان هست\nندانم قامتست آن یا قیامت / که می‌گوید چنین سرو روان هست\nتوان گفتن به مه مانی ولی ماه / نپندارم چنین شیرین دهان هست\nبجز پیشت نخواهم سر نهادن / اگر بالین نباشد آستان هست\nبرو سعدی که کوی وصل جانان / نه بازاریست کان جا قدر جان هست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ109",
        "title": "غزل ۱۰۹",
        "content": "غزل ۱۰۹\n\nبیا بیا که مرا با تو ماجرایی هست / بگوی اگر گنهی رفت و گر خطایی هست\nروا بود که چنین بی‌حساب دل ببری / مکن که مظلمه خلق را جزایی هست\nتوانگران را عیبی نباشد ار وقتی / نظر کنند که در کوی ما گدایی هست\nبه کام دشمن و بیگانه رفت چندین روز / ز دوستان نشنیدم که آشنایی هست\nکسی نماند که بر درد من نبخشاید / کسی نگفت که بیرون از این دوایی هست\nهزار نوبت اگر خاطرم بشورانی / از این طرف که منم همچنان صفایی هست\nبه دود آتش ماخولیا دماغ بسوخت / هنوز جهل مصور که کیمیایی هست\nبه کام دل نرسیدیم و جان به حلق رسید / و گر به کام رسد همچنان رجایی هست\nبه جان دوست که در اعتقاد سعدی نیست / که در جهان به جز از کوی دوست جایی هست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ110",
        "title": "غزل ۱۱۰",
        "content": "غزل ۱۱۰\n\nهر چه در روی تو گویند به زیبایی هست / وان چه در چشم تو از شوخی و رعنایی هست\nسروها دیدم در باغ و تأمل کردم / قامتی نیست که چون تو به دلارایی هست\nای که مانند تو بلبل به سخندانی نیست / نتوان گفت که طوطی به شکرخایی هست\nنه تو را از من مسکین نه گل خندان را / خبر از مشغله بلبل سودایی هست\nراست گفتی که فرج یابی اگر صبر کنی / صبر نیکست کسی را که توانایی هست\nهرگز از دوست شنیدی که کسی بشکیبد / دوستی نیست در آن دل که شکیبایی هست\nخبر از عشق نبودست و نباشد همه عمر / هر که او را خبر از شنعت و رسوایی هست\nآن نه تنهاست که با یاد تو انسی دارد / تا نگویی که مرا طاقت تنهایی هست\nهمه را دیده به رویت نگرانست ولیک / همه کس را نتوان گفت که بینایی هست\nگفته بودی همه زرقند و فریبند و فسوس / سعدی آن نیست ولیکن چو تو فرمایی هست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ111",
        "title": "غزل ۱۱۱",
        "content": "غزل ۱۱۱\n\nمشنو ای دوست که غیر از تو مرا یاری هست / یا شب و روز به جز فکر توام کاری هست\nبه کمند سر زلفت نه من افتادم و بس / که به هر حلقه موییت گرفتاری هست\nگر بگویم که مرا با تو سر و کاری نیست / در و دیوار گواهی بدهد کاری هست\nهر که عیبم کند از عشق و ملامت گوید / تا ندیدست تو را بر منش انکاری هست\nصبر بر جور رقیبت چه کنم گر نکنم / همه دانند که در صحبت گل خاری هست\nنه من خام طمع عشق تو می‌ورزم و بس / که چو من سوخته در خیل تو بسیاری هست\nباد خاکی ز مقام تو بیاورد و ببرد / آب هر طیب که در کلبه عطاری هست\nمن چه در پای تو ریزم که پسند تو بود / جان و سر را نتوان گفت که مقداری هست\nمن از این دلق مرقع به درآیم روزی / تا همه خلق بدانند که زناری هست\nهمه را هست همین داغ محبت که مراست / که نه مستم من و در دور تو هشیاری هست\nعشق سعدی نه حدیثیست که پنهان ماند / داستانیست که بر هر سر بازاری هست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ112",
        "title": "غزل ۱۱۲",
        "content": "غزل ۱۱۲\n\nزهی رفیق که با چون تو سروبالاییست / که از خدای بر او نعمتی و آلاییست\nهر آن که با تو دمی یافتست در همه عمر / نیافتست اگرش بعد از آن تمناییست\nهر آن که رای تو معلوم کرد و دیگربار / برای خود نفسی می‌زند نه بس راییست\nنه عاشقست که هر ساعتش نظر به کسی / نه عارفست که هر روز خاطرش جاییست\nمرا و یاد تو بگذار و کنج تنهایی / که هر که با تو به خلوت بود نه تنهاییست\nبه اختیار شکیبایی از تو نتوان بود / به اضطرار توان بود اگر شکیباییست\nنظر به روی تو هر بامداد نوروزیست / شب فراق تو هر شب که هست یلداییست\nخلاص بخش خدایا همه اسیران را / مگر کسی که اسیر کمند زیباییست\nحکیم بین که برآورد سر به شیدایی / حکیم را که دل از دست رفت شیداییست\nولیک عذر توان گفت پای سعدی را / در این لجم چو فروشد نه اولین پاییست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ113",
        "title": "غزل ۱۱۳",
        "content": "غزل ۱۱۳\n\nمرا از آن چه که بیرون شهر صحراییست / قرین دوست به هر جا که هست خوش جاییست\nکسی که روی تو دیدست از او عجب دارم / که باز در همه عمرش سر تماشاییست\nامید وصل مدار و خیال دوست مبند / گرت به خویشتن از ذکر دوست پرواییست\nچو بر ولایت دل دست یافت لشکر عشق / به دست باش که هر بامداد یغماییست\nبه بوی زلف تو با باد عیش‌ها دارم / اگر چه عیب کنندم که بادپیماییست\nفراغ صحبت دیوانگان کجا باشد / تو را که هر خم مویی کمند داناییست\nز دست عشق تو هر جا که می‌روم دستی / نهاده بر سر و خاری شکسته در پاییست\nهزار سرو به معنی به قامتت نرسد / و گر چه سرو به صورت بلندبالاییست\nتو را که گفت که حلوا دهم به دست رقیب / به دست خویشتنم زهر ده که حلواییست\nنه خاص در سر من عشق در جهان آمد / که هر سری که تو بینی رهین سوداییست\nتو را ملامت سعدی حلال کی باشد / که بر کناری و او در میان دریاییست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ114",
        "title": "غزل ۱۱۴",
        "content": "غزل ۱۱۴\n\nدردیست درد عشق که هیچش طبیب نیست / گر دردمند عشق بنالد غریب نیست\nدانند عاقلان که مجانین عشق را / پروای قول ناصح و پند ادیب نیست\nهر کو شراب عشق نخورده‌ست و درد درد / آنست کز حیات جهانش نصیب نیست\nدر مشک و عود و عنبر و امثال طیبات / خوشتر ز بوی دوست دگر هیچ طیب نیست\nصید از کمند اگر بجهد بوالعجب بود / ور نه چو در کمند بمیرد عجیب نیست\nگر دوست واقفست که بر من چه می‌رود / باک از جفای دشمن و جور رقیب نیست\nبگریست چشم دشمن من بر حدیث من / فضل از غریب هست و وفا در قریب نیست\nاز خنده گل چنان به قفا اوفتاده باز / کو را خبر ز مشغله عندلیب نیست\nسعدی ز دست دوست شکایت کجا بری / هم صبر بر حبیب که صبر از حبیب نیست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ115",
        "title": "غزل ۱۱۵",
        "content": "غزل ۱۱۵\n\nکیست آن کش سر پیوند تو در خاطر نیست / یا نظر با تو ندارد مگرش ناظر نیست\nنه حلالست که دیدار تو بیند هر کس / که حرامست بر آن کش نظری طاهر نیست\nهمه کس را مگر این ذوق نباشد که مرا / کان چه من می‌نگرم بر دگری ظاهر نیست\nهر شبی روزی و هر روز زوالی دارد / شب وصل من و معشوق مرا آخر نیست\nهر که با غمزه خوبان سر و کاری دارد / سست مهرست که بر داغ جفا صابر نیست\nهر که سرپنجه مخضوب تو بیند گوید / گر بر این دست کسی کشته شود نادر نیست\nسر موییم نظر کن که من اندر تن خویش / یک سر موی ندانم که تو را ذاکر نیست\nهمه دانند که سودازده دلشده را / چاره صبرست ولیکن چه کند قادر نیست\nگفته بودم غم دل با تو بگویم چندی / به زبان چند بگویم که دلم حاضر نیست\nگر من از چشم همه خلق بیفتم سهلست / تو مپندار که مخذول تو را ناصر نیست\nالتفات از همه عالم به تو دارد سعدی / همتی کان به تو مصروف بود قاصر نیست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ116",
        "title": "غزل ۱۱۶",
        "content": "غزل ۱۱۶\n\nگر صبر دل از تو هست و گر نیست / هم صبر که چاره دگر نیست\nای خواجه به کوی دلستانان / زنهار مرو که ره به در نیست\nدانند جهانیان که در عشق / اندیشه عقل معتبر نیست\nگویند به جانبی دگر رو / وز جانب او عزیزتر نیست\nگرد همه بوستان بگشتیم / بر هیچ درخت از این ثمر نیست\nمن درخور تو چه تحفه آرم / جانست و بهای یک نظر نیست\nدانی که خبر ز عشق دارد / آن کز همه عالمش خبر نیست\nسعدی چو امید وصل باقیست / اندیشه جان و بیم سر نیست\nپروانه ز عشق بر خطر بود / اکنون که بسوختش خطر نیست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ117",
        "title": "غزل ۱۱۷",
        "content": "غزل ۱۱۷\n\nای که گفتی هیچ مشکل چون فراق یار نیست / گر امید وصل باشد همچنان دشوار نیست\nخلق را بیدار باید بود از آب چشم من / وین عجب کان وقت می‌گریم که کس بیدار نیست\nنوک مژگانم به سرخی بر بیاض روی زرد / قصه دل می‌نویسد حاجت گفتار نیست\nبی‌دلان را عیب کردم لاجرم بی‌دل شدم / آن گنه را این عقوبت همچنان بسیار نیست\nای نسیم صبح اگر باز اتفاقی افتدت / آفرین گویی بر آن حضرت که ما را بار نیست\nبارها روی از پریشانی به دیوار آورم / ور غم دل با کسی گویم به از دیوار نیست\nما زبان اندرکشیدیم از حدیث خلق و روی / گر حدیثی هست با یارست و با اغیار نیست\nقادری بر هر چه می‌خواهی مگر آزار من / زان که گر شمشیر بر فرقم نهی آزار نیست\nاحتمال نیش کردن واجبست از بهر نوش / حمل کوه بیستون بر یاد شیرین بار نیست\nسرو را مانی ولیکن سرو را رفتار نه / ماه را مانی ولیکن ماه را گفتار نیست\nگر دلم در عشق تو دیوانه شد عیبش مکن / بدر بی نقصان و زر بی عیب و گل بی خار نیست\nلوحش الله از قد و بالای آن سرو سهی / زان که همتایش به زیر گنبد دوار نیست\nدوستان گویند سعدی خیمه بر گلزار زن / من گلی را دوست می‌دارم که در گلزار نیست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ118",
        "title": "غزل ۱۱۸",
        "content": "غزل ۱۱۸\n\nجان ندارد هر که جانانیش نیست / تنگ عیشست آن که بستانیش نیست\nهر که را صورت نبندد سر عشق / صورتی دارد ولی جانیش نیست\nگر دلی داری به دلبندی بده / ضایع آن کشور که سلطانیش نیست\nکامران آن دل که محبوبیش هست / نیکبخت آن سر که سامانیش نیست\nچشم نابینا زمین و آسمان / زان نمی‌بیند که انسانیش نیست\nعارفان درویش صاحب درد را / پادشا خوانند گر نانیش نیست\nماجرای عقل پرسیدم ز عشق / گفت معزولست و فرمانیش نیست\nدرد عشق از تندرستی خوشترست / گر چه بیش از صبر درمانیش نیست\nهر که را با ماه رویی سرخوشست / دولتی دارد که پایانیش نیست\nخانه زندانست و تنهایی ضلال / هر که چون سعدی گلستانیش نیست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ119",
        "title": "غزل ۱۱۹",
        "content": "غزل ۱۱۹\n\nهر چه خواهی کن که ما را با تو روی جنگ نیست / پنجه بر زورآوران انداختن فرهنگ نیست\nدر که خواهم بستن آن دل کز وصالت برکنم / چون تو در عالم نباشد ور نه عالم تنگ نیست\nشاهد ما را نه هر چشمی چنان بیند که هست / صنع را آیینه‌ای باید که بر وی زنگ نیست\nبا زمانی دیگر انداز ای که پندم می‌دهی / کاین زمانم گوش بر چنگست و دل در چنگ نیست\nگر تو را کامی برآید دیر زود از وصل یار / بعد از آن نامت به رسوایی برآید ننگ نیست\nسست پیمانا چرا کردی خلاف عقل و رای / صلح با دشمن اگر با دوستانت جنگ نیست\nگر تو را آهنگ وصل ما نباشد گو مباش / دوستان را جز به دیدار تو هیچ آهنگ نیست\nور به سنگ از صحبت خویشم برانی عاقبت / خود دلت بر من ببخشاید که آخر سنگ نیست\nسعدیا نامت به رندی در جهان افسانه شد / از چه می‌ترسی دگر بعد از سیاهی رنگ نیست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ120",
        "title": "غزل ۱۲۰",
        "content": "غزل ۱۲۰\n\nخبرت هست که بی روی تو آرامم نیست / طاقت بار فراق این همه ایامم نیست\nخالی از ذکر تو عضوی چه حکایت باشد / سر مویی به غلط در همه اندامم نیست\nمیل آن دانه خالم نظری بیش نبود / چون بدیدم ره بیرون شدن از دامم نیست\nشب بر آنم که مگر روز نخواهد بودن / بامدادت که نبینم طمع شامم نیست\nچشم از آن روز که برکردم و رویت دیدم / به همین دیده سر دیدن اقوامم نیست\nنازنینا مکن آن جور که کافر نکند / ور جهودی بکنم بهره در اسلامم نیست\nگو همه شهر به جنگم به درآیند و خلاف / من که در خلوت خاصم خبر از عامم نیست\nنه به زرق آمده‌ام تا به ملامت بروم / بندگی لازم اگر عزت و اکرامم نیست\nبه خدا و به سراپای تو کز دوستیت / خبر از دشمن و اندیشه ز دشنامم نیست\nدوستت دارم اگر لطف کنی ور نکنی / به دو چشم تو که چشم از تو به انعامم نیست\nسعدیا نامتناسب حیوانی باشد / هر که گوید که دلم هست و دلارامم نیست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ121",
        "title": "غزل ۱۲۱",
        "content": "غزل ۱۲۱\n\nبا فراقت چند سازم برگ تنهاییم نیست / دستگاه صبر و پایاب شکیباییم نیست\nترسم از تنهایی احوالم به رسوایی کشد / ترس تنهاییست ور نه بیم رسواییم نیست\nمرد گستاخی نیم تا جان در آغوشت کشم / بوسه بر پایت دهم چون دست بالاییم نیست\nبر گلت آشفته‌ام بگذار تا در باغ وصل / زاغ بانگی می‌کنم چون بلبل آواییم نیست\nتا مصور گشت در چشمم خیال روی دوست / چشم خودبینی ندارم روی خودراییم نیست\nدرد دوری می‌کشم گر چه خراب افتاده‌ام / بار جورت می‌برم گر چه تواناییم نیست\nطبع تو سیر آمد از من جای دیگر دل نهاد / من که را جویم که چون تو طبع هرجاییم نیست\nسعدی آتش زبانم در غمت سوزان چو شمع / با همه آتش زبانی در تو گیراییم نیست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ122",
        "title": "غزل ۱۲۲",
        "content": "غزل ۱۲۲\n\nدر من این هست که صبرم ز نکورویان نیست / زرق نفروشم و زهدی ننمایم کان نیست\nای که منظور ببینی و تأمل نکنی / گر تو را قوت این هست مرا امکان نیست\nترک خوبان خطا عین صوابست ولیک / چه کند بنده که بر نفس خودش فرمان نیست\nمن دگر میل به صحرا و تماشا نکنم / که گلی همچو رخ تو به همه بستان نیست\nای پری روی ملک صورت زیباسیرت / هر که با مثل تو انسش نبود انسان نیست\nچشم برکرده بسی خلق که نابینااند / مثل صورت دیوار که در وی جان نیست\nدرد دل با تو همان به که نگوید درویش / ای برادر که تو را درد دلی پنهان نیست\nآن که من در قلم قدرت او حیرانم / هیچ مخلوق ندانم که در او حیران نیست\nسعدیا عمر گران مایه به پایان آمد / همچنان قصه سودای تو را پایان نیست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ123",
        "title": "غزل ۱۲۳",
        "content": "غزل ۱۲۳\n\nدر من این هست که صبرم ز نکورویان نیست / از گل و لاله گزیرست و ز گلرویان نیست\nدل گم کرده در این شهر نه من می‌جویم / هیچ کس نیست که مطلوب مرا جویان نیست\nآن پری زاده مه پاره که دلبند منست / کس ندانم که به جان در طلبش پویان نیست\nساربانا خبر از دوست بیاور که مرا / خبر از دشمن و اندیشه بدگویان نیست\nمرد باید که جفا بیند و منت دارد / نه بنالد که مرا طاقت بدخویان نیست\nعیب سعدی مکن ای خواجه اگر آدمیی / کآدمی نیست که میلش به پری رویان نیست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ124",
        "title": "غزل ۱۲۴",
        "content": "غزل ۱۲۴\n\nروز وصلم قرار دیدن نیست / شب هجرانم آرمیدن نیست\nطاقت سر بریدنم باشد / وز حبیبم سر بریدن نیست\nمطرب از دست من به جان آمد / که مرا طاقت شنیدن نیست\nدست بیچاره چون به جان نرسد / چاره جز پیرهن دریدن نیست\nما خود افتادگان مسکینیم / حاجت دام گستریدن نیست\nدست در خون عاشقان داری / حاجت تیغ برکشیدن نیست\nبا خداوندگاری افتادم / کش سر بنده پروریدن نیست\nگفتم ای بوستان روحانی / دیدن میوه چون گزیدن نیست\nگفت سعدی خیال خیره مبند / سیب سیمین برای چیدن نیست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ125",
        "title": "غزل ۱۲۵",
        "content": "غزل ۱۲۵\n\nکس ندانم که در این شهر گرفتار تو نیست / هیچ بازار چنین گرم که بازار تو نیست\nسرو زیبا و به زیبایی بالای تو نه / شهد شیرین و به شیرینی گفتار تو نیست\nخود که باشد که تو را بیند و عاشق نشود / مگرش هیچ نباشد که خریدار تو نیست\nکس ندیدست تو را یک نظر اندر همه عمر / که همه عمر دعاگوی و هوادار تو نیست\nآدمی نیست مگر کالبدی بی‌جانست / آن که گوید که مرا میل به دیدار تو نیست\nای که شمشیر جفا بر سر ما آخته‌ای / صلح کردیم که ما را سر پیکار تو نیست\nجور تلخست ولیکن چه کنم گر نبرم / چون گریز از لب شیرین شکربار تو نیست\nمن سری دارم و در پای تو خواهم بازید / خجل از ننگ بضاعت که سزاوار تو نیست\nبه جمال تو که دیدار ز من بازمگیر / که مرا طاقت نادیدن دیدار تو نیست\nسعدیا گر نتوانی که کم خود گیری / سر خود گیر که صاحب نظری کار تو نیست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ126",
        "title": "غزل ۱۲۶",
        "content": "غزل ۱۲۶\n\nنه خود اندر زمین نظیر تو نیست / که قمر چون رخ منیر تو نیست\nندهم دل به قد و قامت سرو / که چو بالای دلپذیر تو نیست\nدر همه شهر ای کمان ابرو / کس ندانم که صید تیر تو نیست\nدل مردم دگر کسی نبرد / که دلی نیست کان اسیر تو نیست\nگر بگیری نظیر من چه کنم / که مرا در جهان نظیر تو نیست\nظاهر آنست کان دل چو حدید / درخور صدر چون حریر تو نیست\nهمه عالم به عشقبازی رفت / نام سعدی که در ضمیر تو نیست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ127",
        "title": "غزل ۱۲۷",
        "content": "غزل ۱۲۷\n\nدل نماندست که گوی خم چوگان تو نیست / خصم را پای گریز از سر میدان تو نیست\nتا سر زلف پریشان تو در جمع آمد / هیچ مجموع ندانم که پریشان تو نیست\nدر تو حیرانم و اوصاف معانی که تو راست / و اندر آن کس که بصر دارد و حیران تو نیست\nآن چه عیبست که در صورت زیبای تو هست / وان چه سحرست که در غمزه فتان تو نیست\nآب حیوان نتوان گفت که در عالم هست / گر چنانست که در چاه زنخدان تو نیست\nاز خدا آمده‌ای آیت رحمت بر خلق / وان کدام آیت لطفست که در شأن تو نیست\nگر تو را هست شکیب از من و امکان فراغ / به وصالت که مرا طاقت هجران تو نیست\nتو کجا نالی از این خار که در پای منست / یا چه غم داری از این درد که بر جان تو نیست\nدردی از حسرت دیدار تو دارم که طبیب / عاجز آمد که مرا چاره درمان تو نیست\nآخر ای کعبه مقصود کجا افتادی / که خود از هیچ طرف حد بیابان تو نیست\nگر برانی چه کند بنده که فرمان نبرد / ور بخوانی عجب از غایت احسان تو نیست\nسعدی از بند تو هرگز به درآید هیهات / بلکه حیفست بر آن کس که به زندان تو نیست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ128",
        "title": "غزل ۱۲۸",
        "content": "غزل ۱۲۸\n\nچو ترک دلبر من شاهدی به شنگی نیست / چو زلف پرشکنش حلقه فرنگی نیست\nدهانش ار چه نبینی مگر به وقت سخن / چو نیک درنگری چون دلم به تنگی نیست\nبه تیغ غمزه خون خوار لشکری بزنی / بزن که با تو در او هیچ مرد جنگی نیست\nقوی به چنگ من افتاده بود دامن وصل / ولی دریغ که دولت به تیزچنگی نیست\nدوم به لطف ندارد عجب که چون سعدی / غلام سعد ابوبکر سعد زنگی نیست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ129",
        "title": "غزل ۱۲۹",
        "content": "غزل ۱۲۹\n\nخسرو آنست که در صحبت او شیرینیست / در بهشتست که همخوابه حورالعینیست\nدولت آنست که امکان فراغت باشد / تکیه بر بالش بی دوست نه بس تمکینیست\nهمه عالم صنم چین به حکایت گویند / صنم ماست که در هر خم زلفش چینیست\nروی اگر باز کند حلقه سیمین در گوش / همه گویند که این ماهی و آن پروینیست\nگر منش دوست ندارم همه کس دارد دوست / تا چه ویسیست که در هر طرفش رامینیست\nسر مویی نظر آخر به کرم با ما کن / ای که در هر بن موییت دل مسکینیست\nجز به دیدار توام دیده نمی‌باشد باز / گویی از مهر تو با هر که جهانم کینیست\nهر که ماه ختن و سرو روانت گوید / او هنوز از قد و بالای تو صورت بینیست\nبنده خویشتنم خوان که به شاهی برسم / مگسی را که تو پرواز دهی شاهینیست\nنام سعدی همه جا رفت به شاهدبازی / وین نه عیبست که در ملت ما تحسینیست\nکافر و کفر و مسلمان و نماز و من و عشق / هر کسی را که تو بینی به سر خود دینیست",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ130",
        "title": "غزل ۱۳۰",
        "content": "غزل ۱۳۰\n\nدوش دور از رویت ای جان جانم از غم تاب داشت / ابر چشمم بر رخ از سودای دل سیلاب داشت\nدر تفکر عقل مسکین پایمال عشق شد / با پریشانی دل شوریده چشم <sup>(چشمم)</sup> خواب داشت\nکوس غارت زد فراقت گرد شهرستان دل / شحنه عشقت سرای عقل در طبطاب داشت\nنقش نامت کرده دل محراب تسبیح وجود / تا سحر تسبیح گویان روی در محراب داشت\nدیده‌ام می‌جست و گفتندم نبینی روی دوست / خود درفشان بود چشمم کاندر او سیماب داشت\nز آسمان آغاز کارم سخت شیرین می‌نمود / کی گمان بردم که شهدآلوده زهر ناب داشت\nسعدی این ره مشکل افتادست در دریای عشق / اول آخر در صبوری اندکی پایاب داشت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ131",
        "title": "غزل ۱۳۱",
        "content": "غزل ۱۳۱\n\nدوشم آن سنگ دل پریشان داشت / یار دل برده دست بر جان داشت\nدیده در می‌فشاند در دامن / گوییا آستین مرجان داشت\nاندرونم ز شوق می‌سوزد / ور ننالیدمی چه درمان داشت\nمی‌نپنداشتم که روز شود / تا بدیدم سحر که پایان داشت\nدر باغ بهشت بگشودند / باد گویی کلید رضوان داشت\nغنچه دیدم که از نسیم صبا / همچو من دست در گریبان داشت\nکه نه تنها منم ربوده عشق / هر گلی بلبلی غزل خوان داشت\nرازم از پرده برملا افتاد / چند شاید به صبر پنهان داشت\nسعدیا ترک جان بباید گفت / که به یک دل دو دوست نتوان داشت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ132",
        "title": "غزل ۱۳۲",
        "content": "غزل ۱۳۲\n\nچو ابر زلف تو پیرامن قمر می‌گشت / ز ابر دیده کنارم به اشک تر می‌گشت\nز شور عشق تو در کام جان خسته من / جواب تلخ تو شیرینتر از شکر می‌گشت\nخوی عذار تو بر خاک تیره می‌افتاد / وجود مرده از آن آب جانور می‌گشت\nاگر مرا به زر و سیم دسترس بودی / ز سیم سینه تو کار من چو زر می‌گشت\nدل از دریچه فکرت به نفس ناطقه داد / نشان حالت زارم که زارتر می‌گشت\nز شوق روی تو اندر سر قلم سودا / فتاد و چون من سودازده به سر می‌گشت\nز خاطرم غزلی سوزناک روی نمود / که در دماغ فراغ من این قدر می‌گشت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ133",
        "title": "غزل ۱۳۳",
        "content": "غزل ۱۳۳\n\nخیال روی توام دوش در نظر می‌گشت / وجود خسته‌ام از عشق بی‌خبر می‌گشت\nهمای شخص من از آشیان شادی دور / چو مرغ حلق بریده به خاک بر می‌گشت\nدل ضعیفم از آن کرد آه خون آلود / که در میانه خونابه جگر می‌گشت\nچنان غریو برآورده بودم از غم عشق / که بر موافقتم زهره نوحه گر می‌گشت\nز آب دیده من فرش خاک تر می‌شد / ز بانگ ناله من گوش چرخ کر می‌گشت\nقیاس کن که دلم را چه تیر عشق رسید / که پیش ناوک هجر تو جان سپر می‌گشت\nصبور باش و بدین روز دل بنه سعدی / که روز اولم این روز در نظر می‌گشت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ134",
        "title": "غزل ۱۳۴",
        "content": "غزل ۱۳۴\n\nدلی که دید که پیرامن خطر می‌گشت / چو شمع زار و چو پروانه در به در می‌گشت\nهزار گونه غم از چپ و راست دامنگیر / هنوز در تک و پوی غمی دگر می‌گشت\nسرش مدام ز شور شراب عشق خراب / چو مست دایم از آن گرد شور و شر می‌گشت\nچو بی‌دلان همه در کار عشق می‌آویخت / چو ابلهان همه از راه عقل بر می‌گشت\nز بخت بی ره و آیین و پا و سر می‌زیست / ز عشق بی‌دل و آرام و خواب و خور می‌گشت\nهزار بارش از این پند بیشتر دادم / که گرد بیهده کم گرد و بیشتر می‌گشت\nبه هر طریق که باشد نصیحتش مکنید / که او به قول نصیحت کنان بتر می‌گشت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ135",
        "title": "غزل ۱۳۵",
        "content": "غزل ۱۳۵\n\nآن را که میسر نشود صبر و قناعت / باید که ببندد کمر خدمت و طاعت\nچون دوست گرفتی چه غم از دشمن خونخوار؟ / گو بوق ملامت بزن و کوس شناعت\nگر خود همه بیداد کند هیچ مگویید / تعذیب دلارام به از ذل شفاعت\nاز هر چه تو گویی به قناعت بشکیبم / امکان شکیب از تو محالست و قناعت\nگر نسخه روی تو به بازار برآرند / نقاش ببندد در دکان صناعت\nجان بر کف دست آمده تا روی تو بیند / خود شرم نمی‌آیدش از ننگ بضاعت\nدریاب دمی صحبت یاری که دگربار / چون رفت نیاید به کمند آن دم و ساعت\nانصاف نباشد که من خسته رنجور / پروانه او باشم و او شمع جماعت\nلیکن چه توان کرد که قوت نتوان کرد / با گردش ایام به بازوی شجاعت\nدل در هوست خون شد و جان در طلبت سوخت / با این همه سعدی خجل از ننگ بضاعت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ136",
        "title": "غزل ۱۳۶",
        "content": "غزل ۱۳۶\n\nای دیدنت آسایش و خندیدنت آفت / گوی از همه خوبان بربودی به لطافت\nای صورت دیبای خطایی به نکویی / وی قطره باران بهاری به نظافت\nهر ملک وجودی که به شوخی بگرفتی / سلطان خیالت بنشاندی به خلافت\nای سرو خرامان گذری از در رحمت / وی ماه درفشان نظری از سر رأفت\nگویند برو تا برود صحبتت از دل / ترسم هوسم بیش کند بعد مسافت\nای عقل نگفتم که تو در عشق نگنجی / در دولت خاقان نتوان کرد خلافت\nبا قد تو زیبا نبود سرو به نسبت / با روی تو نیکو نبود مه به اضافت\nآن را که دلارام دهد وعده کشتن / باید که ز مرگش نبود هیچ مخافت\nصد سفره دشمن بنهد طالب مقصود / باشد که یکی دوست بیاید به ضیافت\nشمشیر ظرافت بود از دست عزیزان / درویش نباید که برنجد به ظرافت\nسعدی چو گرفتار شدی تن به قضا ده / دریا در و مرجان بود و هول و مخافت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ137",
        "title": "غزل ۱۳۷",
        "content": "غزل ۱۳۷\n\nکیست آن لعبت خندان که پری وار برفت / که قرار از دل دیوانه به یک بار برفت\nباد بوی گل رویش به گلستان آورد / آب گلزار بشد رونق عطار برفت\nصورت یوسف نادیده صفت می‌کردیم / چون بدیدیم زبان سخن از کار برفت\nبعد از این عیب و ملامت نکنم مستان را / که مرا در حق این طایفه انکار برفت\nدر سرم بود که هرگز ندهم دل به خیال / به سرت کز سر من آن همه پندار برفت\nآخر این مور میان بسته افتان خیزان / چه خطا داشت که سرکوفته چون مار برفت\nبه خرابات چه حاجت که یکی مست شود / که به دیدار تو عقل از سر هشیار برفت\nبه نماز آمده محراب دو ابروی تو دید / دلش از دست ببردند و به زنار برفت\nپیش تو مردن از آن به که پس از من گویند / نه به صدق آمده بود این که به آزار برفت\nتو نه مرد گل بستان امیدی سعدی / که به پهلو نتوانی به سر خار برفت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ138",
        "title": "غزل ۱۳۸",
        "content": "غزل ۱۳۸\n\nعشق در دل ماند و یار از دست رفت / دوستان دستی که کار از دست رفت\nای عجب گر من رسم در کام دل / کی رسم چون روزگار از دست رفت\nبخت و رای و زور و زر بودم دریغ / کاندر این غم هر چهار از دست رفت\nعشق و سودا و هوس در سر بماند / صبر و آرام و قرار از دست رفت\nگر من از پای اندرآیم گو درآی / بهتر از من صد هزار از دست رفت\nبیم جان کاین بار خونم می‌خورد / ور نه این دل چند بار از دست رفت\nمرکب سودا جهانیدن چه سود / چون زمام اختیار از دست رفت\nسعدیا با یار عشق آسان بود / عشق باز اکنون که یار از دست رفت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ139",
        "title": "غزل ۱۳۹",
        "content": "غزل ۱۳۹\n\nدلم از دست غمت دامن صحرا بگرفت / غمت از سر ننهم گر دلت از ما بگرفت\nخال مشکین تو از بنده چرا در خط شد / مگر از دود دلم روی تو سودا بگرفت\nدوش چون مشعله شوق تو بگرفت وجود / سایه‌ای در دلم انداخت که صد جا بگرفت\nبه دم سرد سحرگاهی من بازنشست / هر چراغی که زمین از دل صهبا بگرفت\nالغیاث از من دل سوخته ای سنگین دل / در تو نگرفت که خون در دل خارا بگرفت\nدل شوریده ما عالم اندیشه ماست / عالم از شوق تو در تاب که غوغا بگرفت\nبربود انده تو صبرم و نیکو بربود / بگرفت انده تو جانم و زیبا بگرفت\nدل سعدی همه ز ایام بلا پرهیزد / سر زلف تو ندانم به چه یارا بگرفت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ140",
        "title": "غزل ۱۴۰",
        "content": "غزل ۱۴۰\n\nچشمت چو تیغ غمزه خونخوار برگرفت / با عقل و هوش خلق به پیکار برگرفت\nعاشق ز سوز درد تو فریاد درنهاد / مؤمن ز دست عشق تو زنار برگرفت\nعشقت بنای عقل به کلی خراب کرد / جورت در امید به یک بار برگرفت\nشوری ز وصف روی تو در خانگه فتاد / صوفی طریق خانه خمار برگرفت\nبا هر که مشورت کنم از جور آن صنم / گوید ببایدت دل از این کار برگرفت\nدل برتوانم از سر و جان برگرفت و چشم / نتوانم از مشاهده یار برگرفت\nسعدی به خفیه خون جگر خورد بارها / این بار پرده از سر اسرار برگرفت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ141",
        "title": "غزل ۱۴۱",
        "content": "غزل ۱۴۱\n\nهر که دلارام دید از دلش آرام رفت / چشم ندارد خلاص هر که در این دام رفت\nیاد تو می‌رفت و ما عاشق و بیدل بدیم / پرده برانداختی کار به اتمام رفت\nماه نتابد به روز چیست که در خانه تافت / سرو نروید به بام کیست که بر بام رفت\nمشعله‌ای برفروخت پرتو خورشید عشق / خرمن خاصان بسوخت خانگه عام رفت\nعارف مجموع را در پس دیوار صبر / طاقت صبرش نبود ننگ شد و نام رفت\nگر به همه عمر خویش با تو برآرم دمی / حاصل عمر آن دمست باقی ایام رفت\nهر که هوایی نپخت یا به فراقی نسوخت / آخر عمر از جهان چون برود خام رفت\nما قدم از سر کنیم در طلب دوستان / راه به جایی نبرد هر که به اقدام رفت\nهمت سعدی به عشق میل نکردی ولی / می چو فرو شد به کام عقل به ناکام رفت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ142",
        "title": "غزل ۱۴۲",
        "content": "غزل ۱۴۲\n\nای کسوت زیبایی بر قامت چالاکت / زیبا نتواند دید الا نظر پاکت\nگر منزلتی دارم بر خاک درت میرم / باشد که گذر باشد یک روز بر آن خاکت\nدانم که سرم روزی در پای تو خواهد شد / هم در تو گریزندم دست من و فتراکت\nای چشم خرد حیران در منظر مطبوعت / وی دست نظر کوتاه از دامن ادراکت\nگفتم که نیاویزم با مار سر زلفت / بیچاره فروماندم پیش لب ضحاکت\nمه روی بپوشاند خورشید خجل ماند / گر پرتو روی افتد بر طارم افلاکت\nگر جمله ببخشایی فضلست بر اصحابت / ور جمله بسوزانی حکمست بر املاکت\nخون همه کس ریزی از کس نبود بیمت / جرم همه کس بخشی از کس نبود باکت\nچندان که جفا خواهی می‌کن که نمی‌گردد / غم گرد دل سعدی با یاد طربناکت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ143",
        "title": "غزل ۱۴۳",
        "content": "غزل ۱۴۳\n\nاین که تو داری قیامتست نه قامت / وین نه تبسم که معجزست و کرامت\nهر که تماشای روی چون قمرت کرد / سینه سپر کرد پیش تیر ملامت\nهر شب و روزی که بی تو می‌رود از عمر / بر نفسی می‌رود هزار ندامت\nعمر نبود آن چه غافل از تو نشستم / باقی عمر ایستاده‌ام به غرامت\nسرو خرامان چو قد معتدلت نیست / آن همه وصفش که می‌کنند به قامت\nچشم مسافر که بر جمال تو افتاد / عزم رحیلش بدل شود به اقامت\nاهل فریقین در تو خیره بمانند / گر بروی در حسابگاه قیامت\nاین همه سختی و نامرادی سعدی / چون تو پسندی سعادتست و سلامت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ144",
        "title": "غزل ۱۴۴",
        "content": "غزل ۱۴۴\n\nای که رحمت می‌نیاید بر منت / آفرین بر جان و رحمت بر تنت\nقامتت گویم که دلبندست و خوب / یا سخن یا آمدن یا رفتنت\nشرمش از روی تو باید آفتاب / کاندرآید بامداد از روزنت\nحسن اندامت نمی‌گویم به شرح / خود حکایت می‌کند پیراهنت\nای که سر تا پایت از گل خرمنست / رحمتی کن بر گدای خرمنت\nماه رویا مهربانی پیشه کن / سیرتی چون صورت مستحسنت\nای جمال کعبه رویی باز کن / تا طوافی می‌کنم پیرامنت\nدست گیر این پنج روزم در حیات / تا نگیرم در قیامت دامنت\nعزم دارم کز دلت بیرون کنم / و اندرون جان بسازم مسکنت\nدرد دل با سنگدل گفتن چه سود / باد سردی می‌دمم در آهنت\nگفتم از جورت بریزم خون خویش / گفت خون خویشتن در گردنت\nگفتم آتش درزنم آفاق را / گفت سعدی درنگیرد با منت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ145",
        "title": "غزل ۱۴۵",
        "content": "غزل ۱۴۵\n\nآفرین خدای بر جانت / که چه شیرین لبست و دندانت\nهر که را گم شدست یوسف دل / گو ببین در چه زنخدانت\nفتنه در پارس بر نمی‌خیزد / مگر از چشم‌های فتانت\nسرو اگر نیز آمدی و شدی / نرسیدی بگرد جولانت\nشب تو روز دیگران باشد / کآفتابست در شبستانت\nتا کی ای بوستان روحانی / گله از دست بوستانبانت\nبلبلانیم یک نفس بگذار / تا بنالیم در گلستانت\nگر هزارم جفا و جور کنی / دوست دارم هزار چندانت\nآزمودیم زور بازوی صبر / و آبگینست پیش سندانت\nتو وفا گر کنی و گر نکنی / ما به آخر بریم پیمانت\nمژده از من ستان به شادی وصل / گر بمیرم به درد هجرانت\nسعدیا زنده عارفی باشی / گر برآید در این طلب جانت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ146",
        "title": "غزل ۱۴۶",
        "content": "غزل ۱۴۶\n\nای جان خردمندان گوی خم چوگانت / بیرون نرود گویی کافتاد به میدانت\nروز همه سر بر کرد از کوه و شب ما را / سر بر نکند خورشید الا ز گریبانت\nجان در تن مشتاقان از ذوق به رقص آید / چون باد بجنباند شاخی ز گلستانت\nدیوار سرایت را نقاش نمی‌باید / تو زینت ایوانی نه صورت ایوانت\nهر چند نمی‌سوزد بر من دل سنگینت / گویی دل من سنگیست در چاه زنخدانت\nجان باختن آسان است اندر نظرت لیکن / این لاشه نمی‌بینم شایسته قربانت\nبا داغ تو رنجوری به کز نظرت دوری / پیش قدمت مردن خوشتر که به هجرانت\nای بادیه هجران تا عشق حرم باشد / عشاق نیندیشد از خار مغیلانت\nدیگر نتوانستم از فتنه حذر کردن / زآنگه که در افتادم با قامت فتانت\nشاید که در این دنیا مرگش نبود هرگز / سعدی که تو جان دارد بل دوست‌تر از جانت\nبسیار چو ذوالقرنین آفاق بگردیده‌ست / این تشنه که می‌میرد بر چشمه حیوانت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ147",
        "title": "غزل ۱۴۷",
        "content": "غزل ۱۴۷\n\nجان و تنم ای دوست فدای تن و جانت / مویی نفروشم به همه ملک جهانت\nشیرینتر از این لب نشنیدم که سخن گفت / تو خود شکری یا عسلست آب دهانت\nیک روز عنایت کن و تیری به من انداز / باشد که تفرج بکنم دست و کمانت\nگر راه بگردانی و گر روی بپوشی / من می‌نگرم گوشه چشم نگرانت\nبر سرو نباشد رخ چون ماه منیرت / بر ماه نباشد قد چون سرو روانت\nآخر چه بلایی تو که در وصف نیایی / بسیار بگفتیم و نکردیم بیانت\nهر کس که ملامت کند از عشق تو ما را / معذور بدارند چو بینند عیانت\nحیفست چنین روی نگارین که بپوشی / سودی به مساکین رسد آخر چه زیانت\nبازآی که در دیده بماندست خیالت / بنشین که به خاطر بگرفتست نشانت\nبسیار نباشد دلی از دست بدادن / از جان رمقی دارم و هم برخی جانت\nدشنام کرم کردی و گفتی و شنیدم / خرم تن سعدی که برآمد به زبانت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ148",
        "title": "غزل ۱۴۸",
        "content": "غزل ۱۴۸\n\nچو نیست راه برون آمدن ز میدانت / ضرورتست چو گوی احتمال چوگانت\nبه راستی که نخواهم بریدن از تو امید / به دوستی که نخواهم شکست پیمانت\nگرم هلاک پسندی ورم بقا بخشی / به هر چه حکم کنی نافذست فرمانت\nاگر تو عید همایون به عهد بازآیی / بخیلم ار نکنم خویشتن به قربانت\nمه دوهفته ندارد فروغ چندانی / که آفتاب که می‌تابد از گریبانت\nاگر نه سرو که طوبی برآمدی در باغ / خجل شدی چو بدیدی قد خرامانت\nنظر به روی تو صاحب دلی نیندازد / که بی‌دلش نکند چشم‌های فتانت\nغلام همت شنگولیان و رندانم / نه زاهدان که نظر می‌کنند پنهانت\nبیا و گر همه بد کرده‌ای که نیکت باد / دعای نیکان از چشم بد نگهبانت\nبه خاک پات که گر سر فدا کند سعدی / مقصرست هنوز از ادای احسانت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ149",
        "title": "غزل ۱۴۹",
        "content": "غزل ۱۴۹\n\nچه لطیفست قبا بر تن چون سرو روانت / آه اگر چون کمرم دست رسیدی به میانت\nدر دلم هیچ نیاید مگر اندیشه وصلت / تو نه آنی که دگر کس بنشیند به مکانت\nگر تو خواهی که یکی را سخن تلخ بگویی / سخن تلخ نباشد چو برآید به دهانت\nنه من انگشت نمایم به هواداری رویت / که تو انگشت نمایی و خلایق نگرانت\nدر اندیشه ببستم قلم وهم شکستم / که تو زیباتر از آنی که کنم وصف و بیانت\nسرو را قامت خوبست و قمر را رخ زیبا / تو نه آنی و نه اینی که هم اینست و هم آنت\nای رقیب ار نگشایی در دلبند به رویم / این قدر بازنمایی که دعا گفت فلانت\nمن همه عمر بر آنم که دعاگوی تو باشم / گر تو باشی که نباشم تن من برخی جانت\nسعدیا چاره ثباتست و مدارا و تحمل / من که محتاج تو باشم ببرم بار گرانت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ150",
        "title": "غزل ۱۵۰",
        "content": "غزل ۱۵۰\n\nخوش می‌روی به تنها تن‌ها فدای جانت / مدهوش می‌گذاری یاران مهربانت\nآیینه‌ای طلب کن تا روی خود ببینی / وز حسن خود بماند انگشت در دهانت\nقصد شکار داری یا اتفاق بستان / عزمی درست باید تا می‌کشد عنانت\nای گلبن خرامان با دوستان نگه کن / تا بگذرد نسیمی بر ما ز بوستانت\nرخت سرای عقلم تاراج شوق کردی / ای دزد آشکارا می‌بینم از نهانت\nهر دم کمند زلفت صیدی دگر بگیرد / پیکان غمزه در دل ز ابروی چون کمانت\nدانی چرا نخفتم تو پادشاه حسنی / خفتن حرام باشد بر چشم پاسبانت\nما را نمی‌برازد با وصلت آشنایی / مرغی لبق تر از من باید هم آشیانت\nمن آب زندگانی بعد از تو می‌نخواهم / بگذار تا بمیرم بر خاک آستانت\nمن فتنه زمانم وان دوستان که داری / بی شک نگاه دارند از فتنه زمانت\nسعدی چو دوست داری آزاد باش و ایمن / ور دشمنی بباشد با هر که در جهانت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ151",
        "title": "غزل ۱۵۱",
        "content": "غزل ۱۵۱\n\nگر جان طلبی فدای جانت / سهلست جواب امتحانت\nسوگند به جانت ار فروشم / یک موی به هر که در جهانت\nبا آن که تو مهر کس نداری / کس نیست که نیست مهربانت\nوین سر که تو داری ای ستمکار / بس سر برود بر آستانت\nبس فتنه که در زمین به پا شد / از روی چو ماه آسمانت\nمن در تو رسم به جهد هیهات / کز باد سبق برد عنانت\nبی یاد تو نیستم زمانی / تا یاد کنم دگر زمانت\nکوته نظران کنند و حیفست / تشبیه به سرو بوستانت\nو ابرو که تو داری ای پری زاد / در صید چه حاجت کمانت\nگویی بدن ضعیف سعدی / نقشیست گرفته از میانت\nگر واسطه سخن نبودی / در وهم نیامدی دهانت\nشیرینتر از این سخن نباشد / الا دهن شکرفشانت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ152",
        "title": "غزل ۱۵۲",
        "content": "غزل ۱۵۲\n\nبیا که نوبت صلح است و دوستی و عنایت / به شرط آن که نگوییم از آن چه رفت حکایت\nبر این یکی شده بودم که گرد عشق نگردم / قضای عشق درآمد بدوخت چشم درایت\nملامت من مسکین کسی کند که نداند / که عشق تا به چه حد است و حسن تا به چه غایت\nز حرص من چه گشاید تو ره به خویشتنم ده / که چشم سعی ضعیف است بی چراغ هدایت\nمرا به دست تو خوشتر هلاک جان گرامی / هزار باره که رفتن به دیگری به حمایت\nجنایتی که بکردم اگر درست بباشد / فراق روی تو چندین بس است حد جنایت\nبه هیچ روی نشاید خلاف رای تو کردن / کجا برم گله از دست پادشاه ولایت\nبه هیچ صورتی اندر نباشد این همه معنی / به هیچ سورتی اندر نباشد این همه آیت\nکمال حسن وجودت به وصف راست نیاید / مگر هم آینه گوید چنان که هست حکایت\nمرا سخن به نهایت رسید و فکر به پایان / هنوز وصف جمالت نمی‌رسد به نهایت\nفراقنامه سعدی به هیچ گوش نیامد / که دردی از سخنانش در او نکرد سرایت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ153",
        "title": "غزل ۱۵۳",
        "content": "غزل ۱۵۳\n\nسر تسلیم نهادیم به حکم و رایت / تا چه اندیشه کند رای جهان آرایت\nتو به هر جا که فرود آمدی و خیمه زدی / کس دیگر نتواند که بگیرد جایت\nهمچو مستسقی بر چشمه نوشین زلال / سیر نتوان شدن از دیدن مهرافزایت\nروزگاریست که سودای تو در سر دارم / مگرم سر برود تا برود سودایت\nقدر آن خاک ندارم که بر او می‌گذری / که به هر وقت همی بوسه دهد بر پایت\nدوستان عیب کنندم که نبودی هشیار / تا فرو رفت به گل پای جهان پیمایت\nچشم در سر به چه کار آید و جان در تن شخص / گر تأمل نکند صورت جان آسایت\nدیگری نیست که مهر تو در او شاید بست / هم در آیینه توان دید مگر همتایت\nروز آن است که مردم ره صحرا گیرند / خیز تا سرو بماند خجل از بالایت\nدوش در واقعه دیدم که نگارین می‌گفت / سعدیا گوش مکن بر سخن اعدایت\nعاشق صادق دیدار من آنگه باشی / که به دنیا و به عقبی نبود پروایت\nطالب آن است که از شیر نگرداند روی / یا نباید که به شمشیر بگردد رایت",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ154",
        "title": "غزل ۱۵۴",
        "content": "غزل ۱۵۴\n\nجان من! جان من فدای تو باد / هیچت از دوستان نیاید یاد\nمی روی و التفات می‌نکنی / سرو هرگز چنین نرفت آزاد\nآفرین خدای بر پدری / که تو پرورد و مادری که تو زاد\nبخت نیکت به منتهای امید / برساناد و چشم بد مرساد\nتا چه کرد آن که نقش روی تو بست / که در فتنه بر جهان بگشاد\nمن بگیرم عنان شه روزی / گویم از دست خوبرویان داد\nتو بدین چشم مست و پیشانی / دل ما بازپس نخواهی داد\nعقل با عشق بر نمی‌آید / جور مزدور می‌برد استاد\nآن که هرگز بر آستانه عشق / پای ننهاده بود سر بنهاد\nروی در خاک رفت و سر نه عجب / که رود هم در این هوس بر باد\nمرغ وحشی که می‌رمید از قید / با همه زیرکی به دام افتاد\nهمه از دست غیر ناله کنند / سعدی از دست خویشتن فریاد\nروی گفتم که در جهان بنهم / گردم از قید بندگی آزاد\nکه نه بیرون پارس منزل هست / شام و رومست و بصره و بغداد\nدست از دامنم نمی‌دارد / خاک شیراز و آب رکن آباد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ155",
        "title": "غزل ۱۵۵",
        "content": "غزل ۱۵۵\n\nزان گه که بر آن صورت خوبم نظر افتاد / از صورت بی طاقتیم پرده برافتاد\nگفتیم که عقل از همه کاری به درآید / بیچاره فروماند چو عشقش به سر افتاد\nشمشیر کشیدست نظر بر سر مردم / چون پای بدارم که ز دستم سپر افتاد\nدر سوخته پنهان نتوان داشتن آتش / ما هیچ نگفتیم و حکایت به درافتاد\nبا هر که خبر گفتم از اوصاف جمیلش / مشتاق چنان شد که چو من بی‌خبر افتاد\nهان تا لب شیرین نستاند دلت از دست / کان کز غم او کوه گرفت از کمر افتاد\nصاحب نظران این نفس گرم چو آتش / دانند که در خرمن من بیشتر افتاد\nنیکم نظر افتاد بر آن منظر مطبوع / کاول نظرم هر چه وجود از نظر افتاد\nسعدی نه حریف غم او بود ولیکن / با رستم دستان بزند هر که درافتاد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ156",
        "title": "غزل ۱۵۶",
        "content": "غزل ۱۵۶\n\nفرهاد را چو بر رخ شیرین نظر فتاد / دودش به سر درآمد و از پای درفتاد\nمجنون ز جام طلعت لیلی چو مست شد / فارغ ز مادر و پدر و سیم و زر فتاد\nرامین چو اختیار غم عشق ویس کرد / یک بارگی جدا ز کلاه و کمر فتاد\nوامق چو کارش از غم عذرا به جان رسید / کارش مدام با غم و آه سحر فتاد\nزین گونه صد هزار کس از پیر و از جوان / مست از شراب عشق چو من بی‌خبر فتاد\nبسیار کس شدند اسیر کمند عشق / تنها نه از برای من این شور و شر فتاد\nروزی به دلبری نظری کرد چشم من / زان یک نظر مرا دو جهان از نظر فتاد\nعشق آمد آن چنان به دلم در زد آتشی / کز وی هزار سوز مرا در جگر فتاد\nبر من مگیر اگر شدم آشفته دل ز عشق / مانند این بسی ز قضا و قدر فتاد\nسعدی ز خلق چند نهان راز دل کنی / چون ماجرای عشق تو یک یک به درفتاد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ157",
        "title": "غزل ۱۵۷",
        "content": "غزل ۱۵۷\n\nپیش رویت قمر نمی‌تابد / خور ز حکم تو سر نمی‌تابد\nنیکویی خوی کن که نرگس مست / ...\n... / زهره وقت سحر نمی‌تابد\nآتش اندر درون شب بنشست / که تنورم مگر نمی‌تابد\nبار عشقت کجا کشد دل من / که قضا و قدر نمی‌تابد\nناوک غمزه بر دل سعدی / مزن ای جان چو بر نمی‌تابد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ158",
        "title": "غزل ۱۵۸",
        "content": "غزل ۱۵۸\n\nمویت رها مکن که چنین بر هم اوفتد / کآشوب حسن روی تو در عالم اوفتد\nگر در خیال خلق پری وار بگذری / فریاد در نهاد بنی آدم اوفتد\nافتاده تو شد دلم ای دوست دست گیر / در پای مفکنش که چنین دل کم اوفتد\nدر رویت آن که تیغ نظر می‌کشد به جهل / مانند من به تیر بلا محکم اوفتد\nمشکن دلم که حقه راز نهان توست / ترسم که راز در کف نامحرم اوفتد\nوقتست اگر بیایی و لب بر لبم نهی / چندم به جست و جوی تو دم بر دم اوفتد\nسعدی صبور باش بر این ریش دردناک / باشد که اتفاق یکی مرهم اوفتد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ159",
        "title": "غزل ۱۵۹",
        "content": "غزل ۱۵۹\n\nنه آن شبست که کس در میان ما گنجد / به خاک پایت اگر ذره در هوا گنجد\nکلاه ناز و تکبر بنه کمر بگشای / که چون تو سرو ندیدم که در قبا گنجد\nز من حکایت هجران مپرس در شب وصل / عتاب کیست که در خلوت رضا گنجد\nمرا شکر منه و گل مریز در مجلس / میان خسرو و شیرین شکر کجا گنجد\nچو شور عشق درآمد قرار عقل نماند / درون مملکتی چون دو پادشا گنجد\nنماند در سر سعدی ز بانگ رود و سرود / مجال آن که دگر پند پارسا گنجد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ160",
        "title": "غزل ۱۶۰",
        "content": "غزل ۱۶۰\n\nحدیث عشق به طومار در نمی‌گنجد / بیان دوست به گفتار در نمی‌گنجد\nسماع انس که دیوانگان از آن مستند / به سمع مردم هشیار در نمی‌گنجد\nمیسرت نشود عاشقی و مستوری / ورع به خانه خمار در نمی‌گنجد\nچنان فراخ نشستست یار در دل تنگ / که بیش زحمت اغیار در نمی‌گنجد\nتو را چنان که تویی من صفت ندانم کرد / که عرض جامه به بازار در نمی‌گنجد\nدگر به صورت هیچ آفریده دل ندهم / که با تو صورت دیوار در نمی‌گنجد\nخبر که می‌دهد امشب رقیب مسکین را / که سگ به زاویه غار در نمی‌گنجد\nچو گل به بار بود همنشین خار بود / چو در کنار بود خار در نمی‌گنجد\nچنان ارادت و شوقست در میان دو دوست / که سعی دشمن خون خوار در نمی‌گنجد\nبه چشم دل نظرت می‌کنم که دیده سر / ز برق شعله دیدار در نمی‌گنجد\nز دوستان که تو را هست جای سعدی نیست / گدا میان خریدار در نمی‌گنجد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ161",
        "title": "غزل ۱۶۱",
        "content": "غزل ۱۶۱\n\nکس این کند که ز یار و دیار برگردد / کند هرآینه چون روزگار برگردد\nتنکدلی که نیارد کشید زحمت گل / ملامتش نکنند ار ز خار برگردد\nبه جنگ خصم کسی کز حیل فروماند / ضرورتست که بیچاره وار برگردد\nبه آب تیغ اجل تشنه است مرغ دلم / که نیم کشته به خون چند بار برگردد\nبه زیر سنگ حوادث کسی چه چاره کند / جز این قدر که به پهلو چو مار برگردد\nدلم نماند پس این خون چیست هر ساعت / که در دو دیده یاقوت بار برگردد\nگر از دیار به وحشت ملول شد سعدی / گمان مبر که به معنی ز یار برگردد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ162",
        "title": "غزل ۱۶۲",
        "content": "غزل ۱۶۲\n\nطرفه می‌دارند یاران صبر من بر داغ و درد / داغ و دردی کز تو باشد خوشترست از باغ ورد\nدوستانت را که داغ مهربانی دل بسوخت / گر به دوزخ بگذرانی آتشی بینند سرد\nحاکمی گر عدل خواهی کرد با ما یا ستم / بنده‌ایم ار صلح خواهی جست با ما یا نبرد\nعقل را با عشق خوبان طاقت سرپنجه نیست / با قضای آسمانی برنتابد جهد مرد\nعافیت می‌بایدت چشم از نکورویان بدوز / عشق می‌ورزی بساط نیک نامی درنورد\nزهره مردان نداری چون زنان در خانه باش / ور به میدان می‌روی از تیرباران برمگرد\nحمل رعنایی مکن بر گریه صاحب سماع / اهل دل داند که تا زخمی نخورد آهی نکرد\nهیچ کس را بر من از یاران مجلس دل نسوخت / شمع می‌بینم که اشکش می‌رود بر روی زرد\nبا شکایت‌ها که دارم از زمستان فراق / گر بهاری باز باشد لیس بعد الورد برد\nهر که را دردی چو سعدی می‌گدازد گو منال / چون دلارامش طبیبی می‌کند داروست درد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ163",
        "title": "غزل ۱۶۳",
        "content": "غزل ۱۶۳\n\nهر که می با تو خورد عربده کرد / هر که روی تو دید عشق آورد\nزهر اگر در مذاق من ریزی / با تو همچون شکر بشاید خورد\nآفرین خدای بر پدری / که تو فرزند نازنین پرورد\nلایق خدمت تو نیست بساط / روی باید در این قدم گسترد\nخواستم گفت خاک پای توام / عقلم اندر زمان نصیحت کرد\nگفت در راه دوست خاک مباش / نه که بر دامنش نشیند گرد\nدشمنان در مخالفت گرمند / و آتش ما بدین نگردد سرد\nمرد عشق ار ز پیش تیر بلا / روی درهم کشد مخوانش مرد\nهر که را برگ بی مرادی نیست / گو برو گرد کوی عشق مگرد\nسعدیا صاف وصل اگر ندهند / ما و دردی کشان مجلس درد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ164",
        "title": "غزل ۱۶۴",
        "content": "غزل ۱۶۴\n\nدیدار یار غایب دانی چه ذوق دارد / ابری که در بیابان بر تشنه‌ای ببارد\nای بوی آشنایی دانستم از کجایی / پیغام وصل جانان پیوند روح دارد\nسودای عشق پختن عقلم نمی‌پسندد / فرمان عقل بردن عشقم نمی‌گذارد\nباشد که خود به رحمت یاد آورند ما را / ور نه کدام قاصد پیغام ما گزارد\nهم عارفان عاشق دانند حال مسکین / گر عارفی بنالد یا عاشقی بزارد\nزهرم چو نوشدارو از دست یار شیرین / بر دل خوشست نوشم بی او نمی‌گوارد\nپایی که برنیارد روزی به سنگ عشقی / گوییم جان ندارد یا دل نمی‌سپارد\nمشغول عشق جانان گر عاشقیست صادق / در روز تیرباران باید که سر نخارد\nبی‌حاصلست یارا اوقات زندگانی / الا دمی که یاری با همدمی برآرد\nدانی چرا نشیند سعدی به کنج خلوت / کز دست خوبرویان بیرون شدن نیارد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ165",
        "title": "غزل ۱۶۵",
        "content": "غزل ۱۶۵\n\nکه می‌رود به شفاعت که دوست بازآرد / که عیش خلوت بی او کدورتی دارد\nکه را مجال سخن گفتنست به حضرت او / مگر نسیم صبا کاین پیام بگزارد\nستیزه بردن با دوستان همین مثلست / که تشنه چشمه حیوان به گل بینبارد\nمرا که گفت دل از یار مهربان بردار / به اعتماد صبوری که شوق نگذارد\nکه گفت هر چه ببینی ز خاطرت برود / مرا تمام یقین شد که سهو پندارد\nحرام باد بر آن کس نشست با معشوق / که از سر همه برخاستن نمی‌یارد\nدرست ناید از آن مدعی حقیقت عشق / که در مواجهه تیغش زنند و سر خارد\nبه کام دشمنم ای دوست این چنین مگذار / کس این کند که دل دوستان بیازارد\nبیا که در قدمت اوفتم و گر بکشی / نمیرد آن که به دست تو روح بسپارد\nحکایت شب هجران که بازداند گفت / مگر کسی که چو سعدی ستاره بشمارد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ166",
        "title": "غزل ۱۶۶",
        "content": "غزل ۱۶۶\n\nهر که چیزی دوست دارد جان و دل بر وی گمارد / هر که محرابش تو باشی سر ز خلوت برنیارد\nروزی اندر خاکت افتم ور به بادم می‌رود سر / کان که در پای تو میرد جان به شیرینی سپارد\nمن نه آن صورت پرستم کز تمنای تو مستم / هوش من دانی که بردست آن که صورت می‌نگارد\nعمر گویندم که ضایع می‌کنی با خوبرویان / وان که منظوری ندارد عمر ضایع می‌گذارد\nهر که می‌ورزد درختی در سرابستان معنی / بیخش اندر دل نشاند تخمش اندر جان بکارد\nعشق و مستوری نباشد پای گو در دامن آور / کز گریبان ملامت سر برآوردن نیارد\nگر من از عهدت بگردم ناجوانمردم نه مردم / عاشق صادق نباشد کز ملامت سر بخارد\nباغ می‌خواهم که روزی سرو بالایت ببیند / تا گلت در پا بریزد و ارغوان بر سر ببارد\nآن چه رفتارست و قامت وان چه گفتار و قیامت / چند خواهی گفت سعدی طیبات آخر ندارد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ167",
        "title": "غزل ۱۶۷",
        "content": "غزل ۱۶۷\n\nگر از جفای تو روزی دلم بیازارد / کمند شوق کشانم به صلح بازآرد\nز درد عشق تو دوشم امید صبح نبود / اسیر عشق چه تاب شب دراز آرد\nدلی عجب نبود گر بسوخت کآتش تیز / چه جای موم که پولاد در گداز آرد\nتویی که گر بخرامد درخت قامت تو / ز رشک سرو روان را به اهتزاز آرد\nدگر به روی خود از خلق در بخواهم بست / مگر کسی ز توام مژده‌ای فرازآرد\nاگر قبول کنی سر نهیم بر قدمت / چو بت پرست که در پیش بت نماز آرد\nیکی به سمع رضا گوش دل به سعدی دار / که سوز عشق سخن‌های دلنواز آرد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ168",
        "title": "غزل ۱۶۸",
        "content": "غزل ۱۶۸\n\nکس این کند که دل از یار خویش بردارد / مگر کسی که دل از سنگ سختتر دارد\nکه گفت من خبری دارم از حقیقت عشق / دروغ گفت گر از خویشتن خبر دارد\nاگر نظر به دو عالم کند حرامش باد / که از صفای درون با یکی نظر دارد\nهلاک ما به بیابان عشق خواهد بود / کجاست مرد که با ما سر سفر دارد\nگر از مقابله شیر آید از عقب شمشیر / نه عاشقست که اندیشه از خطر دارد\nو گر بهشت مصور کنند عارف را / به غیر دوست نشاید که دیده بردارد\nاز آن متاع که در پای دوستان ریزند / مرا سریست ندانم که او چه سر دارد\nدریغ پای که بر خاک می‌نهد معشوق / چرا نه بر سر و بر چشم ما گذر دارد\nعوام عیب کنندم که عاشقی همه عمر / کدام عیب که سعدی خود این هنر دارد\nنظر به روی تو انداختن حرامش باد / که جز تو در همه عالم کسی دگر دارد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ169",
        "title": "غزل ۱۶۹",
        "content": "غزل ۱۶۹\n\nتو را ز حال پریشان ما چه غم دارد / اگر چراغ بمیرد صبا چه غم دارد\nتو را که هر چه مرادست می‌رود از پیش / ز بی مرادی امثال ما چه غم دارد\nتو پادشاهی گر چشم پاسبان همه شب / به خواب درنرود پادشا چه غم دارد\nخطاست این که دل دوستان بیازاری / ولیک قاتل عمد از خطا چه غم دارد\nامیر خوبان آخر گدای خیل توایم / جواب ده که امیر از گدا چه غم دارد\nبکی العذول علی ماجری لاجفانی / رفیق غافل از این ماجرا چه غم دارد\nهزار دشمن اگر در قفاست عارف را / چو روی خوب تو دید از قفا چه غم دارد\nقضا به تلخی و شیرینی ای پسر رفتست / تو گر ترش بنشینی قضا چه غم دارد\nبلای عشق عظیمست لاابالی را / چو دل به مرگ نهاد از بلا چه غم دارد\nجفا و هر چه توانی بکن که سعدی را / که ترک خویش گرفت از جفا چه غم دارد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ170",
        "title": "غزل ۱۷۰",
        "content": "غزل ۱۷۰\n\nغلام آن سبک روحم که با من سر گران دارد / جوابش تلخ و پنداری شکر زیر زبان دارد\nمرا گر دوستی با او به دوزخ می‌برد شاید / به نقد اندر بهشتست آن که یاری مهربان دارد\nکسی را کاختیاری هست و محبوبی و مشروبی / مراد از بخت و حظ از عمر و مقصود از جهان دارد\nبرون از خوردن و خفتن حیاتی هست مردم را / به جانان زندگانی کن بهایم نیز جان دارد\nمحبت با کسی دارم کز او باخود نمی‌آیم / چو بلبل کز نشاط گل فراغ از آشیان دارد\nنه مردی گر به شمشیر از جفای دوست برگردی / دهل را کاندرون بادست ز انگشتی فغان دارد\nبه تشویش قیامت در که یار از یار بگریزد / محب از خاک برخیزد محبت همچنان دارد\nخوش آمد باد نوروزی به صبح از باغ پیروزی / به بوی دوستان ماند نه بوی بوستان دارد\nیکی سر بر کنار یار و خواب صبح مستولی / چه غم دارد ز مسکینی که سر بر آستان دارد\nچو سعدی عشق تنها باز و راحت بین و آسایش / به تنها ملک می‌راند که منظوری نهان دارد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ171",
        "title": "غزل ۱۷۱",
        "content": "غزل ۱۷۱\n\nمگر نسیم سحر بوی یار من دارد / که راحت دل امیدوار من دارد\nبه پای سرو درافتاده‌اند لاله و گل / مگر شمایل قد نگار من دارد\nنشان راه سلامت ز من مپرس که عشق / زمام خاطر بی‌اختیار من دارد\nگلا و تازه بهارا تویی که عارض تو / طراوت گل و بوی بهار من دارد\nدگر سر من و بالین عافیت هیهات / بدین هوس که سر خاکسار من دارد\nبه هرزه در سر او روزگار کردم و او / فراغت از من و از روزگار من دارد\nمگر به درد دلی بازمانده‌ام یا رب / کدام دامن همت غبار من دارد\nبه زیر بار تو سعدی چو خر به گل درماند / دلت نسوزد که بیچاره بار من دارد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ172",
        "title": "غزل ۱۷۲",
        "content": "غزل ۱۷۲\n\nهر آن ناظر که منظوری ندارد / چراغ دولتش نوری ندارد\nچه کار اندر بهشت آن مدعی را / که میل امروز با حوری ندارد\nچه ذوق از ذکر پیدا آید آن را / که پنهان شوق مذکوری ندارد\nمیان عارفان صاحب نظر نیست / که خاطر پیش منظوری ندارد\nاگر سیمرغی اندر دام زلفی / بماند تاب عصفوری ندارد\nطبیب ما یکی نامهربانست / که گویی هیچ رنجوری ندارد\nولیکن چون عسل بشناخت سعدی / فغان از دست زنبوری ندارد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ173",
        "title": "غزل ۱۷۳",
        "content": "غزل ۱۷۳\n\nآن که بر نسترن از غالیه خالی دارد / الحق آراسته خلقی و جمالی دارد\nدرد دل پیش که گویم که به جز باد صبا / کس ندانم که در آن کوی مجالی دارد\nدل چنین سخت نباشد که یکی بر سر راه / تشنه می‌میرد و شخص آب زلالی دارد\nزندگانی نتوان گفت و حیاتی که مراست / زنده آنست که با دوست وصالی دارد\nمن به دیدار تو مشتاقم و از غیر ملول / گر تو را از من و از غیر ملالی دارد\nمرغ بر بام تو ره دارد و من بر سر کوی / حبذا مرغ که آخر پر و بالی دارد\nغم دل با تو نگویم که نداری غم دل / با کسی حال توان گفت که حالی دارد\nطالب وصل تو چون مفلس و اندیشه گنج / حاصل آنست که سودای محالی دارد\nعاقبت سر به بیابان بنهد چون سعدی / هر که در سر هوس چون تو غزالی دارد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ174",
        "title": "غزل ۱۷۴",
        "content": "غزل ۱۷۴\n\nآن شکرخنده که پرنوش دهانی دارد / نه دل من که دل خلق جهانی دارد\nبه تماشای درخت چمنش حاجت نیست / هر که در خانه چنو سرو روانی دارد\nکافران از بت بی‌جان چه تمتع دارند / باری آن بت بپرستند که جانی دارد\nابرویش خم به کمان ماند و قد راست به تیر / کس ندیدم که چنین تیر و کمانی دارد\nعلت آنست که وقتی سخنی می‌گوید / ور نه معلوم نبودی که دهانی دارد\nحجت آنست که وقتی کمری می‌بندد / ور نه مفهوم نگشتی که میانی دارد\nای که گفتی مرو اندر پی خون خواره خویش / با کسی گوی که در دست عنانی دارد\nعشق داغیست که تا مرگ نیاید نرود / هر که بر چهره از این داغ نشانی دارد\nسعدیا کشتی از این موج به در نتوان برد / که نه بحریست محبت که کرانی دارد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ175",
        "title": "غزل ۱۷۵",
        "content": "غزل ۱۷۵\n\nبازت ندانم از سر پیمان ما که برد / باز از نگین عهد تو نقش وفا که برد\nچندین وفا که کرد چو من در هوای تو / وان گه ز دست هجر تو چندین جفا که برد\nبگریست چشم ابر بر احوال زار من / جز آه من به گوش وی این ماجرا که برد\nگفتم لب تو را که دل من تو برده‌ای / گفتا کدام دل چه نشان کی کجا که برد\nسودا مپز که آتش غم در دل تو نیست / ما را غم تو برد به سودا تو را که برد\nتوفیق عشق روی تو گنجیست تا که یافت / باز اتفاق وصل تو گوییست تا که برد\nجز چشم تو که فتنه قتال عالمست / صد شیخ و زاهد از سر راه خدا که برد\nسعدی نه مرد بازی شطرنج عشق توست / دستی به کام دل ز سپهر دغا که برد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ176",
        "title": "غزل ۱۷۶",
        "content": "غزل ۱۷۶\n\nآن کیست کاندر رفتنش صبر از دل ما می‌برد / ترک از خراسان آمدست از پارس یغما می‌برد\nشیراز مشکین می‌کند چون ناف آهوی ختن / گر باد نوروز از سرش بویی به صحرا می‌برد\nمن پاس دارم تا به روز امشب به جای پاسبان / کان چشم خواب آلوده خواب از دیده ما می‌برد\nبرتاس در بر می‌کنم یک لحظه بی اندام او / چون خارپشتم گوییا سوزن در اعضا می‌برد\nبسیار می‌گفتم که دل با کس نپیوندم ولی / دیدار خوبان اختیار از دست دانا می‌برد\nدل برد و تن درداده‌ام ور می‌کشد استاده‌ام / کآخر نداند بیش از این یا می‌کشد یا می‌برد\nچون حلقه در گوشم کند هر روز لطفش وعده‌ای / دیگر چو شب نزدیک شد چون زلف در پا می‌برد\nحاجت به ترکی نیستش تا در کمند آرد دلی / من خود به رغبت در کمند افتاده‌ام تا می‌برد\nهر کو نصیحت می‌کند در روزگار حسن او / دیوانگان عشق را دیگر به سودا می‌برد\nوصفش نداند کرد کس دریای شیرینست و بس / سعدی که شوخی می‌کند گوهر به دریا می‌برد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ177",
        "title": "غزل ۱۷۷",
        "content": "غزل ۱۷۷\n\nهر گه که بر من آن بت عیار بگذرد / صد کاروان عالم اسرار بگذرد\nمست شراب و خواب و جوانی و شاهدی / هر لحظه پیش مردم هشیار بگذرد\nهر گه که بگذرد بکشد دوستان خویش / وین دوست منتظر که دگربار بگذرد\nگفتم به گوشه‌ای بنشینم چو عاقلان / دیوانه‌ام کند چو پری وار بگذرد\nگفتم دری ز خلق ببندم به روی خویش / دردیست در دلم که ز دیوار بگذرد\nبازار حسن جمله خوبان شکسته‌ای / ره نیست کز تو هیچ خریدار بگذرد\nغایب مشو که عمر گران مایه ضایعست / الا دمی که در نظر یار بگذرد\nآسایشست رنج کشیدن به بوی آنک / روزی طبیب بر سر بیمار بگذرد\nترسم که مست و عاشق و بی‌دل شود چو ما / گر محتسب به خانه خمار بگذرد\nسعدی به خویشتن نتوان رفت سوی دوست / کان جا طریق نیست که اغیار بگذرد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ178",
        "title": "غزل ۱۷۸",
        "content": "غزل ۱۷۸\n\nکیست آن فتنه که با تیر و کمان می‌گذرد / وان چه تیرست که در جوشن جان می‌گذرد\nآن نه شخصی که جهانیست پر از لطف و کمال / عمر ضایع مکن ای دل که جهان می‌گذرد\nآشکارا نپسندد دگر آن روی چو ماه / گر بداند که چه بر خلق نهان می‌گذرد\nآخر ای نادره دور زمان از سر لطف / بر ما آی زمانی که زمان می‌گذرد\nصورت روی تو ای ماه دلارای چنانک / صورت حال من از شرح و بیان می‌گذرد\nتا دگر باد صبایی به چمن بازآید / عمر می‌بینم و چون برق یمان می‌گذرد\nآتشی در دل سعدی به محبت زده‌ای / دود آنست که وقتی به زبان می‌گذرد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ179",
        "title": "غزل ۱۷۹",
        "content": "غزل ۱۷۹\n\nکیست آن ماه منور که چنین می‌گذرد / تشنه جان می‌دهد و ماء معین می‌گذرد\nسرو اگر نیز تحول کند از جای به جای / نتوان گفت که زیباتر از این می‌گذرد\nحور عین می‌گذرد در نظر سوختگان / یا مه چارده یا لعبت چین می‌گذرد\nکام از او کس نگرفتست مگر باد بهار / که بر آن زلف و بناگوش و جبین می‌گذرد\nمردم زیر زمین رفتن او پندارند / کآفتابست که بر اوج برین می‌گذرد\nپای گو بر سر عاشق نه و بر دیده دوست / حیف باشد که چنین کس به زمین می‌گذرد\nهر که در شهر دلی دارد و دینی دارد / گو حذر کن که هلاک دل و دین می‌گذرد\nاز خیال آمدن و رفتنش اندر دل و چشم / با گمان افتم و گر خود به یقین می‌گذرد\nگر کند روی به ما یا نکند حکم او راست / پادشاهیست که بر ملک یمین می‌گذرد\nسعدیا گوشه نشینی کن و شاهدبازی / شاهد آنست که بر گوشه نشین می‌گذرد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ180",
        "title": "غزل ۱۸۰",
        "content": "غزل ۱۸۰\n\nانصاف نبود آن رخ دلبند نهان کرد / زیرا که نه روییست کز او صبر توان کرد\nامروز یقین شد که تو محبوب خدایی / کز عالم جان این همه دل با تو روان کرد\nمشتاق تو را کی بود آرام و صبوری / هرگز نشنیدم که کسی صبر ز جان کرد\nتا کوه گرفتم ز فراقت مژه‌ای آب / چندان بچکانید که بر سنگ نشان کرد\nزنهار که از دمدمه کوس رحیلت / چون رایت منصور چه دل‌ها خفقان کرد\nباران به بساط اول این سال ببارید / ابر این همه تأخیر که کرد از پی آن کرد\nتا در نظرت باد صبا عذر بخواهد / هر جور که بر طرف چمن باد خزان کرد\nگل مژده بازآمدنت در چمن انداخت / سلطان صبا پر زر مصریش دهان کرد\nاز دامن که تا به در شهر بساطی / از سبزه بگسترد و بر او لاله فشان کرد\nشاید که زمین حله بپوشد که چو سعدی / پیرانه سرش دولت روی تو جوان کرد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ181",
        "title": "غزل ۱۸۱",
        "content": "غزل ۱۸۱\n\nباد آمد و بوی عنبر آورد / بادام شکوفه بر سر آورد\nشاخ گل از اضطراب بلبل / با آن همه خار سر درآورد\nتا پای مبارکش ببوسم / قاصد که پیام دلبر آورد\nما نامه بدو سپرده بودیم / او نافه مشک اذفر آورد\nهرگز نشنیده‌ام که بادی / بوی گلی از تو خوشتر آورد\nکس مثل تو خوبروی فرزند / نشنید که هیچ مادر آورد\nبیچاره کسی که در فراقت / روزی به نماز دیگر آورد\nسعدی دل روشنت صدف وار / هر قطره که خورد گوهر آورد\nشیرینی دختران طبعت / شور از متمیزان برآورد\nشاید که کند به زنده در گور / در عهد تو هر که دختر آورد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ182",
        "title": "غزل ۱۸۲",
        "content": "غزل ۱۸۲\n\nزنده شود هر که پیش دوست بمیرد / مرده دلست آن که هیچ دوست نگیرد\nهر که ز ذوقش درون سینه صفاییست / شمع دلش را ز شاهدی نگزیرد\nطالب عشقی دلی چو موم به دست آر / سنگ سیه صورت نگین نپذیرد\nصورت سنگین دلی کشنده سعدیست / هر که بدین صورتش کشند نمیرد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ183",
        "title": "غزل ۱۸۳",
        "content": "غزل ۱۸۳\n\nکدام چاره سگالم که با تو درگیرد / کجا روم که دل من دل از تو برگیرد\nز چشم خلق فتادم هنوز و ممکن نیست / که چشم شوخ من از عاشقی حذر گیرد\nدل ضعیف مرا نیست زور بازوی آن / که پیش تیر غمت صابری سپر گیرد\nچو تلخ عیشی من بشنوی به خنده درآی / که گر به خنده درآیی جهان شکر گیرد\nبه خسته برگذری صحتش فرازآید / به مرده درنگری زندگی ز سر گیرد\nز سوزناکی گفتار من قلم بگریست / که در نی آتش سوزنده زودتر گیرد\nدو چشم مست تو شهری به غمزه‌ای ببرند / کرشمه تو جهانی به یک نظر گیرد\nگر از جفای تو در کنج خانه بنشینم / خیالت از در و بامم به عنف درگیرد\nمکن که روز جمالت سر آید ار سعدی / شبی به دست دعا دامن سحر گیرد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ184",
        "title": "غزل ۱۸۴",
        "content": "غزل ۱۸۴\n\nدلم دل از هوس یار بر نمی‌گیرد / طریق مردم هشیار بر نمی‌گیرد\nبلای عشق خدایا ز جان ما برگیر / که جان من دل از این کار بر نمی‌گیرد\nهمی‌گدازم و می‌سازم و شکیباییست / که پرده از سر اسرار بر نمی‌گیرد\nوجود خسته من زیر بار جور فلک / جفای یار به سربار بر نمی‌گیرد\nرواست گر نکند یار دعوی یاری / چو بار غم ز دل یار بر نمی‌گیرد\nچه باشد ار به وفا دست گیردم یک بار / گرم ز دست به یک بار بر نمی‌گیرد\nبسوخت سعدی در دوزخ فراق و هنوز / طمع ز وعده دیدار بر نمی‌گیرد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ185",
        "title": "غزل ۱۸۵",
        "content": "غزل ۱۸۵\n\nکسی به عیب من از خویشتن نپردازد / که هر که می‌نگرم با تو عشق می‌بازد\nفرشته‌ای تو بدین روشنی نه آدمیی / نه آدمیست که بر تو نظر نیندازد\nنه آدمی که اگر آهنین بود شخصی / در آفتاب جمالت چو موم بگدازد\nچنین پسر که تویی راحت روان پدر / سزد که مادر گیتی به روی او نازد\nکمان چفته ابرو کشیده تا بن گوش / چو لشکری که به دنبال صید می‌تازد\nکدام گل که به روی تو ماند اندر باغ / کدام سرو که با قامتت سر افرازد\nدرخت میوه مقصود از آن بلندترست / که دست قدرت کوتاه ما بر او یازد\nمسلمش نبود عشق یار آتشروی / مگر کسی که چو پروانه سوزد و سازد\nمده به دست فراقم پس از وصال چو چنگ / که مطربش بزند بعد از آن که بنوازد\nخلاف عهد تو هرگز نیاید از سعدی / دلی که از تو بپرداخت با که پردازد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ186",
        "title": "غزل ۱۸۶",
        "content": "غزل ۱۸۶\n\nبگذشت و بازم آتش در خرمن سکون زد / دریای آتشینم در دیده موج خون زد\nخود کرده بود غارت عشقش حوالی دل / بازم به یک شبیخون بر ملک اندرون زد\nدیدار دلفروزش در پایم ارغوان ریخت / گفتار جان فزایش در گوشم ارغنون زد\nدیوانگان خود را می‌بست در سلاسل / هر جا که عاقلی بود اینجا دم از جنون زد\nیا رب دلی که در وی پروای خود نگنجد / دست محبت آنجا خرگاه عشق چون زد\nغلغل فکند روحم در گلشن ملایک / هر گه که سنگ آهی بر طاق آبگون زد\nسعدی ز خود برون شو گر مرد راه عشقی / کان کس رسید در وی کز خود قدم برون زد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ187",
        "title": "غزل ۱۸۷",
        "content": "غزل ۱۸۷\n\nهشیار کسی باید کز عشق بپرهیزد / وین طبع که من دارم با عقل نیامیزد\nآن کس که دلی دارد آراسته معنی / گر هر دو جهان باشد در پای یکی ریزد\nگر سیل عقاب آید شوریده نیندیشد / ور تیر بلا بارد دیوانه نپرهیزد\nآخر نه منم تنها در بادیه سودا / عشق لب شیرینت بس شور برانگیزد\nبی بخت چه فن سازم تا برخورم از وصلت / بی‌مایه زبون باشد هر چند که بستیزد\nفضل است اگرم خوانی عدل است اگرم رانی / قدر تو نداند آن کز زجر تو بگریزد\nتا دل به تو پیوستم راه همه دربستم / جایی که تو بنشینی بس فتنه که برخیزد\nسعدی نظر از رویت کوته نکند هرگز / ور روی بگردانی در دامنت آویزد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ188",
        "title": "غزل ۱۸۸",
        "content": "غزل ۱۸۸\n\nبه حدیث در نیایی که لبت شکر نریزد / نچمی که شاخ طوبی به ستیزه بر نریزد\nهوس تو هیچ طبعی نپزد که سر نبازد / ز پی تو هیچ مرغی نپرد که پر نریزد\nدلم از غمت زمانی نتواند ار ننالد / مژه یک دم آب حسرت نشکیبد ار نریزد\nکه نه من ز دست خوبان نبرم به عاقبت جان / تو مرا بکش که خونم ز تو خوبتر نریزد\nدرر است لفظ سعدی ز فراز بحر معنی / چه کند به دامنی در که به دوست بر نریزد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ189",
        "title": "غزل ۱۸۹",
        "content": "غزل ۱۸۹\n\nآه اگر دست دل من به تمنا نرسد / یا دل از چنبر عشق تو به من وانرسد\nغم هجران به سویت‌تر از این قسمت کن / کاین همه درد به جان من تنها نرسد\nسروبالای منا گر به چمن برگذری / سرو بالای تو را سرو به بالا نرسد\nچون تویی را چو منی در نظر آید هیهات / که قیامت رسد این رشته به هم یا نرسد\nز آسمان بگذرم ار بر منت افتد نظری / ذره تا مهر نبیند به ثریا نرسد\nبر سر خوان لبت دست چو من درویشی / به گدایی رسد آخر چو به یغما نرسد\nابر چشمانم اگر قطره چنین خواهد ریخت / بوالعجب دارم اگر سیل به دریا نرسد\nهجر بپسندم اگر وصل میسر نشود / خار بردارم اگر دست به خرما نرسد\nسعدیا کنگره وصل بلندست و هر آنک / پای بر سر ننهد دست وی آن جا نرسد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ190",
        "title": "غزل ۱۹۰",
        "content": "غزل ۱۹۰\n\nاز این تعلق بیهوده تا به من چه رسد / وزان که خون دلم ریخت تا به تن چه رسد\nبه گرد پای سمندش نمی‌رسد مشتاق / که دستبوس کند تا بدان دهن چه رسد\nهمه خطای منست این که می‌رود بر من / ز دست خویشتنم تا به خویشتن چه رسد\nبیا که گر به گریبان جان رسد دستم / ز شوق پاره کنم تا به پیرهن چه رسد\nکه دید رنگ بهاری به رنگ رخسارت / که آب گل ببرد تا به یاسمن چه رسد\nرقیب کیست که در ماجرای خلوت ما / فرشته ره نبرد تا به اهرمن چه رسد\nز هر نبات که حسنی و منظری دارد / به سرو قامت آن نازنین بدن چه رسد\nچو خسرو از لب شیرین نمی‌برد مقصود / قیاس کن که به فرهاد کوهکن چه رسد\nزکات لعل لبت را بسی طلبکارند / میان این همه خواهندگان به من چه رسد\nرسید ناله سعدی به هر که در آفاق / و گر عبیر نسوزد به انجمن چه رسد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ191",
        "title": "غزل ۱۹۱",
        "content": "غزل ۱۹۱\n\nکی برست این گل خندان و چنین زیبا شد / آخر این غوره نوخاسته چون حلوا شد\nدیگر این مرغ کی از بیضه برآمد که چنین / بلبل خوش سخن و طوطی شکرخا شد\nکه درآموختش این لطف و بلاغت کان روز / مردم از عقل به دربرد که او دانا شد\nشاخکی تازه برآورد صبا بر لب جوی / چشم بر هم نزدی سرو سهی بالا شد\nعالم طفلی و جهل حیوانی بگذاشت / آدمی طبع و ملک خوی و پری سیما شد\nعقل را گفتم از این پس به سلامت بنشین / گفت خاموش که این فتنه دگر پیدا شد\nپر نشد چون صدف از لؤلؤ لالا دهنی / که نه از حسرت او دیده ما دریا شد\nسعدیا غنچه سیراب نگنجد در پوست / وقت خوش دید و بخندید و گلی رعنا شد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ192",
        "title": "غزل ۱۹۲",
        "content": "غزل ۱۹۲\n\nگر آن مراد شبی در کنار ما باشد / زهی سعادت و دولت که یار ما باشد\nاگر هزار غم است از جهانیان بر دل / همین بس است که او غمگسار ما باشد\nبه کنج غاری عزلت گزینم از همه خلق / گر آن لطیف جهان یار غار ما باشد\nاز آن طرف نپذیرد کمال او نقصان / وزین جهت شرف روزگار ما باشد\nجفای پرده درانم تفاوتی نکند / اگر عنایت او پرده دار ما باشد\nمراد خاطر ما مشکل است و مشکل نیست / اگر مراد خداوندگار ما باشد\nبه اختیار قضای زمان بباید ساخت / که دایم آن نبود کاختیار ما باشد\nوگر به دست نگارین دوست کشته شویم / میان عالمیان افتخار ما باشد\nبه هیچ کار نیایم گرم تو نپسندی / وگر قبول کنی کار کار ما باشد\nنگارخانه چینی که وصف می‌گویند / نه ممکن است که مثل نگار ما باشد\nچنین غزال که وصفش همی‌رود سعدی / گمان مبر که به تنها شکار ما باشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ193",
        "title": "غزل ۱۹۳",
        "content": "غزل ۱۹۳\n\nشورش بلبلان سحر باشد / خفته از صبح بی‌خبر باشد\nتیرباران عشق خوبان را / دل شوریدگان سپر باشد\nعاشقان کشتگان معشوقند / هر که زنده‌ست در خطر باشد\nهمه عالم جمال طلعت اوست / تا که را چشم این نظر باشد\nکس ندانم که دل بدو ندهد / مگر آن کس که بی بصر باشد\nآدمی را که خارکی در پای / نرود طرفه جانور باشد\nگو ترش روی باش و تلخ سخن / زهر شیرین لبان شکر باشد\nعاقلان از بلا بپرهیزند / مذهب عاشقان دگر باشد\nپای رفتن نماند سعدی را / مرغ عاشق بریده پر باشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ194",
        "title": "غزل ۱۹۴",
        "content": "غزل ۱۹۴\n\nشب عاشقان بی‌دل چه شبی دراز باشد / تو بیا کز اول شب در صبح باز باشد\nعجبست اگر توانم که سفر کنم ز دستت / به کجا رود کبوتر که اسیر باز باشد\nز محبتت نخواهم که نظر کنم به رویت / که محب صادق آنست که پاکباز باشد\nبه کرشمه عنایت نگهی به سوی ما کن / که دعای دردمندان ز سر نیاز باشد\nسخنی که نیست طاقت که ز خویشتن بپوشم / به کدام دوست گویم که محل راز باشد\nچه نماز باشد آن را که تو در خیال باشی / تو صنم نمی‌گذاری که مرا نماز باشد\nنه چنین حساب کردم چو تو دوست می‌گرفتم / که ثنا و حمد گوییم و جفا و ناز باشد\nدگرش چو بازبینی غم دل مگوی سعدی / که شب وصال کوتاه و سخن دراز باشد\nقدمی که برگرفتی به وفا و عهد یاران / اگر از بلا بترسی قدم مجاز باشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ195",
        "title": "غزل ۱۹۵",
        "content": "غزل ۱۹۵\n\nاز تو دل برنکنم تا دل و جانم باشد / می‌برم جور تو تا وسع و توانم باشد\nگر نوازی چه سعادت به از این خواهم یافت / ور کشی زار چه دولت به از آنم باشد\nچون مرا عشق تو از هر چه جهان بازاستد / چه غم از سرزنش هر که جهانم باشد\nتیغ قهر ار تو زنی قوت روحم گردد / جام زهر ار تو دهی قوت روانم باشد\nدر قیامت چو سر از خاک لحد بردارم / گرد سودای تو بر دامن جانم باشد\nگر تو را خاطر ما نیست خیالت بفرست / تا شبی محرم اسرار نهانم باشد\nهر کسی را ز لبت خشک تمنایی هست / من خود این بخت ندارم که زبانم باشد\nجان برافشانم اگر سعدی خویشم خوانی / سر این دارم اگر طالع آنم باشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ196",
        "title": "غزل ۱۹۶",
        "content": "غزل ۱۹۶\n\nسر جانان ندارد هر که او را خوف جان باشد / به جان گر صحبت جانان برآید رایگان باشد\nمغیلان چیست تا حاجی عنان از کعبه برپیچد / خسک در راه مشتاقان بساط پرنیان باشد\nندارد با تو بازاری مگر شوریده اسراری / که مهرش در میان جان و مهرش بر دهان باشد\nپری رویا چرا پنهان شوی از مردم چشمم / پری را خاصیت آنست کز مردم نهان باشد\nنخواهم رفتن از دنیا مگر در پای دیوارت / که تا در وقت جان دادن سرم بر آستان باشد\nگر از رای تو برگردم بخیل و ناجوانمردم / روان از من تمنا کن که فرمانت روان باشد\nبه دریای غمت غرقم گریزان از همه خلقم / گریزد دشمن از دشمن که تیرش در کمان باشد\nخلایق در تو حیرانند و جای حیرتست الحق / که مه را بر زمین بینند و مه بر آسمان باشد\nمیانت را و مویت را اگر صد ره بپیمایی / میانت کمتر از مویی و مویت تا میان باشد\nبه شمشیر از تو نتوانم که روی دل بگردانم / و گر میلم کشی در چشم میلم همچنان باشد\nچو فرهاد از جهان بیرون به تلخی می‌رود سعدی / ولیکن شور شیرینش بماند تا جهان باشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ197",
        "title": "غزل ۱۹۷",
        "content": "غزل ۱۹۷\n\nنظر خدای بینان طلب هوا نباشد / سفر نیازمندان قدم خطا نباشد\nهمه وقت عارفان را نظرست و عامیان را / نظری معاف دارند و دوم روا نباشد\nبه نسیم صبح باید که نبات زنده باشی / نه جماد مرده کان را خبر از صبا نباشد\nاگرت سعادتی هست که زنده دل بمیری / به حیاتی اوفتادی که دگر فنا نباشد\nبه کسی نگر که ظلمت بزداید از وجودت / نه کسی نعوذبالله که در او صفا نباشد\nتو خود از کدام شهری که ز دوستان نپرسی / مگر اندر آن ولایت که تویی وفا نباشد\nاگر اهل معرفت را چو نی استخوان بسنبی / چو دفش به هیچ سختی خبر از قفا نباشد\nاگرم تو خون بریزی به قیامتت نگیرم / که میان دوستان این همه ماجرا نباشد\nنه حریف مهربانست حریف سست پیمان / که به روز تیرباران سپر بلا نباشد\nتو در آینه نگه کن که چه دلبری ولیکن / تو که خویشتن ببینی نظرت به ما نباشد\nتو گمان مبر که سعدی ز جفا ملول گردد / که گرش تو بی جنایت بکشی جفا نباشد\nدگری همین حکایت بکند که من ولیکن / چو معاملت ندارد سخن آشنا نباشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ198",
        "title": "غزل ۱۹۸",
        "content": "غزل ۱۹۸\n\nبا کاروان مصری چندین شکر نباشد / در لعبتان چینی زین خوبتر نباشد\nاین دلبری و شوخی از سرو و گل نیاید / وین شاهدی و شنگی در ماه و خور نباشد\nگفتم به شیرمردی چشم از نظر بدوزم / با تیر چشم خوبان تقوا سپر نباشد\nما را نظر به خیرست از حسن ماه رویان / هر کو به شر کند میل او خود بشر نباشد\nهر آدمی که بینی از سر عشق خالی / در پایه جمادست او جانور نباشد\nالا گذر نباشد پیش تو اهل دل را / ور نه به هیچ تدبیر از تو گذر نباشد\nهوشم نماند با کس اندیشه‌ام تویی بس / جایی که حیرت آمد سمع و بصر نباشد\nبر عندلیب عاشق گر بشکنی قفس را / از ذوق اندرونش پروای در نباشد\nتو مست خواب نوشین تا بامداد و بر من / شب‌ها رود که گویی هرگز سحر نباشد\nدل می‌برد به دعوی فریاد شوق سعدی / الا بهیمه‌ای را کز دل خبر نباشد\nتا آتشی نباشد در خرمنی نگیرد / طامات مدعی را چندین اثر نباشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ199",
        "title": "غزل ۱۹۹",
        "content": "غزل ۱۹۹\n\nتا حال منت خبر نباشد / در کار منت نظر نباشد\nتا قوت صبر بود کردیم / دیگر چه کنیم اگر نباشد\nآیین وفا و مهربانی / در شهر شما مگر نباشد\nگویند نظر چرا نبستی / تا مشغله و خطر نباشد\nای خواجه برو که جهد انسان / با تیر قضا سپر نباشد\nاین شور که در سر است ما را / وقتی برود که سر نباشد\nبیچاره کجا رود گرفتار / کز کوی تو ره به در نباشد\nچون روی تو دلفریب و دلبند / در روی زمین دگر نباشد\nدر پارس چنین نمک ندیدم / در مصر چنین شکر نباشد\nگر حکم کنی به جان سعدی / جان از تو عزیزتر نباشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ200",
        "title": "غزل ۲۰۰",
        "content": "غزل ۲۰۰\n\nچه کسی که هیچ کس را به تو بر نظر نباشد / که نه در تو بازماند مگرش بصر نباشد\nنه طریق دوستانست و نه شرط مهربانی / که ز دوستی بمیریم و تو را خبر نباشد\nمکن ار چه می‌توانی که ز خدمتم برانی / نزنند سائلی را که دری دگر نباشد\nبه رهت نشسته بودم که نظر کنی به حالم / نکنی که چشم مستت ز خمار بر نباشد\nهمه شب در این حدیثم که خنک تنی که دارد / مژه‌ای به خواب و بختی که به خواب در نباشد\nچه خوشست مرغ وحشی که جفای کس نبیند / من و مرغ خانگی را بکشند و پر نباشد\nنه من آن گناه دارم که بترسم از عقوبت / نظری که سر نبازی ز سر نظر نباشد\nقمری که دوست داری همه روز دل بر آن نه / که شبیت خون بریزد که در او قمر نباشد\nچه وجود نقش دیوار و چه آدمی که با او / سخنی ز عشق گویند و در او اثر نباشد\nشب و روز رفت باید قدم روندگان را / چو به مأمنی رسیدی دگرت سفر نباشد\nعجبست پیش بعضی که تر است شعر سعدی / ورق درخت طوبیست چگونه تر نباشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ201",
        "title": "غزل ۲۰۱",
        "content": "غزل ۲۰۱\n\nآن به که نظر باشد و گفتار نباشد / تا مدعی اندر پس دیوار نباشد\nآن بر سر گنج است که چون نقطه به کنجی / بنشیند و سرگشته چو پرگار نباشد\nای دوست برآور دری از خلق به رویم / تا هیچ کسم واقف اسرار نباشد\nمی خواهم و معشوق و زمینی و زمانی / کاو باشد و من باشم و اغیار نباشد\nپندم مده ای دوست که دیوانه سرمست / هرگز به سخن عاقل و هشیار نباشد\nبا صاحب شمشیر مبادت سر و کاری / الا به سر خویشتنت کار نباشد\nسهل است به خون من اگر دست برآری / جان دادن در پای تو دشوار نباشد\nماهت نتوان خواند بدین صورت و گفتار / مه را لب و دندان شکربار نباشد\nوان سرو که گویند به بالای تو باشد / هرگز به چنین قامت و رفتار نباشد\nما توبه شکستیم که در مذهب عشاق / صوفی نپسندند که خمار نباشد\nهر پای که در خانه فرو رفت به گنجی / دیگر همه عمرش سر بازار نباشد\nعطار که در عین گلاب است عجب نیست / گر وقت بهارش سر گلزار نباشد\nمردم همه دانند که در نامه سعدی / مشکیست که در کلبه عطار نباشد\nجان در سر کار تو کند سعدی و غم نیست / کان یار نباشد که وفادار نباشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ202",
        "title": "غزل ۲۰۲",
        "content": "غزل ۲۰۲\n\nجنگ از طرف دوست دل آزار نباشد / یاری که تحمل نکند یار نباشد\nگر بانگ برآید که سری در قدمی رفت / بسیار مگویید که بسیار نباشد\nآن بار که گردون نکشد یار سبکروح / گر بر دل عشاق نهد بار نباشد\nتا رنج تحمل نکنی گنج نبینی / تا شب نرود صبح پدیدار نباشد\nآهنگ دراز شب رنجوری مشتاق / با آن نتوان گفت که بیدار نباشد\nاز دیده من پرس که خواب شب مستی / چون خاستن و خفتن بیمار نباشد\nگر دست به شمشیر بری عشق همان است / کانجا که ارادت بود انکار نباشد\nاز من مشنو دوستی گل مگر آن گاه / کم پای برهنه خبر از خار نباشد\nمرغان قفس را المی باشد و شوقی / کان مرغ نداند که گرفتار نباشد\nدل آینه صورت غیب است ولیکن / شرط است که بر آینه زنگار نباشد\nسعدی حیوان را که سر از خواب گران شد / در بند نسیم خوش اسحار نباشد\nآن را که بصارت نبود یوسف صدیق / جایی بفروشد که خریدار نباشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ203",
        "title": "غزل ۲۰۳",
        "content": "غزل ۲۰۳\n\nتو را نادیدن ما غم نباشد / که در خیلت به از ما کم نباشد\nمن از دست تو در عالم نهم روی / ولیکن چون تو در عالم نباشد\nعجب گر در چمن برپای خیزی / که سرو راست پیشت خم نباشد\nمبادا در جهان دلتنگ رویی / که رویت بیند و خرم نباشد\nمن اول روز دانستم که این عهد / که با من می‌کنی محکم نباشد\nکه دانستم که هرگز سازگاری / پری را با بنی آدم نباشد\nمکن یارا دلم مجروح مگذار / که هیچم در جهان مرهم نباشد\nبیا تا جان شیرین در تو ریزم / که بخل و دوستی با هم نباشد\nنخواهم بی تو یک دم زندگانی / که طیب عیش بی همدم نباشد\nنظر گویند سعدی با که داری / که غم با یار گفتن غم نباشد\nحدیث دوست با دشمن نگویم / که هرگز مدعی محرم نباشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ204",
        "title": "غزل ۲۰۴",
        "content": "غزل ۲۰۴\n\nگر گویمت که سروی سرو این چنین نباشد / ور گویمت که ماهی مه بر زمین نباشد\nگر در جهان بگردی و آفاق درنوردی / صورت بدین شگرفی در کفر و دین نباشد\nلعلست یا لبانت قندست یا دهانت / تا در برت نگیرم نیکم یقین نباشد\nصورت کنند زیبا بر پرنیان و دیبا / لیکن بر ابروانش سحر مبین نباشد\nزنبور اگر میانش باشد بدین لطیفی / حقا که در دهانش این انگبین نباشد\nگر هر که در جهان را شاید که خون بریزی / با یار مهربانت باید که کین نباشد\nگر جان نازنینش در پای ریزی ای دل / در کار نازنینان جان نازنین نباشد\nور زان که دیگری را بر ما همی‌گزیند / گو برگزین که ما را بر تو گزین نباشد\nعشقش حرام بادا بر یار سروبالا / تردامنی که جانش در آستین نباشد\nسعدی به هیچ علت روی از تو برنپیچد / الا گرش برانی علت جز این نباشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ205",
        "title": "غزل ۲۰۵",
        "content": "غزل ۲۰۵\n\nاگر سروی به بالای تو باشد / نه چون بشن دلارای تو باشد\nو گر خورشید در مجلس نشیند / نپندارم که همتای تو باشد\nو گر دوران ز سر گیرند هیهات / که مولودی به سیمای تو باشد\nکه دارد در همه لشکر کمانی / که چون ابروی زیبای تو باشد\nمبادا ور بود غارت در اسلام / همه شیراز یغمای تو باشد\nبرای خود نشاید در تو پیوست / همی‌سازیم تا رای تو باشد\nدو عالم را به یک بار از دل تنگ / برون کردیم تا جای تو باشد\nیک امروزست ما را نقد ایام / مرا کی صبر فردای تو باشد\nخوشست اندر سر دیوانه سودا / به شرط آن که سودای تو باشد\nسر سعدی چو خواهد رفتن از دست / همان بهتر که در پای تو باشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ206",
        "title": "غزل ۲۰۶",
        "content": "غزل ۲۰۶\n\nدر پای تو افتادن شایسته دمی باشد / ترک سر خود گفتن زیبا قدمی باشد\nبسیار زبونی‌ها بر خویش روا دارد / درویش که بازارش با محتشمی باشد\nزین سان که وجود توست ای صورت روحانی / شاید که وجود ما پیشت عدمی باشد\nگر جمله صنم‌ها را صورت به تو مانستی / شاید که مسلمان را قبله صنمی باشد\nبا آن که اسیران را کشتی و خطا کردی / بر کشته گذر کردن نوع کرمی باشد\nرقص از سر ما بیرون امروز نخواهد شد / کاین مطرب ما یک دم خاموش نمی‌باشد\nهر کو به همه عمرش سودای گلی بودست / داند که چرا بلبل دیوانه همی‌باشد\nکس بر الم ریشت واقف نشود سعدی / الا به کسی گویی کاو را المی باشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ207",
        "title": "غزل ۲۰۷",
        "content": "غزل ۲۰۷\n\nتو را خود یک زمان با ما سر صحرا نمی‌باشد / چو شمست خاطر رفتن به جز تنها نمی‌باشد\nدو چشم از ناز در پیشت فراغ از حال درویشت / مگر کز خوبی خویشت نگه در ما نمی‌باشد\nملک یا چشمه نوری پری یا لعبت حوری / که بر گلبن گل سوری چنین زیبا نمی‌باشد\nپری رویی و مه پیکر سمن بویی و سیمین بر / عجب کز حسن رویت در جهان غوغا نمی‌باشد\nچو نتوان ساخت بی رویت بباید ساخت با خویت / که ما را از سر کویت سر دروا نمی‌باشد\nمرو هر سوی و هر جاگه که مسکینان نیند آگه / نمی‌بیند کست ناگه که او شیدا نمی‌باشد\nجهانی در پیت مفتون به جای آب گریان خون / عجب می‌دارم از هامون که چون دریا نمی‌باشد\nهمه شب می‌پزم سودا به بوی وعده فردا / شب سودای سعدی را مگر فردا نمی‌باشد\nچرا بر خاک این منزل نگریم تا بگیرد گل / ولیکن با تو آهن دل دمم گیرا نمی‌باشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ208",
        "title": "غزل ۲۰۸",
        "content": "غزل ۲۰۸\n\nمرا به عاقبت این شوخ سیمتن بکشد / چو شمع سوخته روزی در انجمن بکشد\nبه لطف اگر بخرامد هزار دل ببرد / به قهر اگر بستیزد هزار تن بکشد\nاگر خود آب حیاتست در دهان و لبش / مرا عجب نبود کان لب و دهن بکشد\nگر ایستاد حریفی اسیر عشق بماند / و گر گریخت خیالش به تاختن بکشد\nمرا که قوت کاهی نه کی دهد زنهار / بلای عشق که فرهاد کوهکن بکشد\nکسان عتاب کنندم که ترک عشق بگوی / به نقد اگر نکشد عشقم این سخن بکشد\nبه شرع عابد اوثان اگر بباید کشت / مرا چه حاجت کشتن که خود وثن بکشد\nبه دوستی گله کردم ز چشم شوخش گفت / عجب نباشد اگر مست تیغ زن بکشد\nبه یک نفس که برآمیخت یار با اغیار / بسی نماند که غیرت وجود من بکشد\nبه خنده گفت که من شمع جمعم ای سعدی / مرا از آن چه که پروانه خویشتن بکشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ209",
        "title": "غزل ۲۰۹",
        "content": "غزل ۲۰۹\n\nتا کی ای دلبر دل من بار تنهایی کشد / ترسم از تنهایی احوالم به رسوایی کشد\nکی شکیبایی توان کردن چو عقل از دست رفت / عاقلی باید که پای اندر شکیبایی کشد\nسروبالای منا گر چون گل آیی در چمن / خاک پایت نرگس اندر چشم بینایی کشد\nروی تاجیکانه‌ات بنمای تا داغ حبش / آسمان بر چهره ترکان یغمایی کشد\nشهد ریزی چون دهانت دم به شیرینی زند / فتنه انگیزی چو زلفت سر به رعنایی کشد\nدل نماند بعد از این با کس که گر خود آهنست / ساحر چشمت به مغناطیس زیبایی کشد\nخود هنوزت پسته خندان عقیقین نقطه‌ایست / باش تا گردش قضا پرگار مینایی کشد\nسعدیا دم درکش ار دیوانه خوانندت که عشق / گر چه از صاحب دلی خیزد به شیدایی کشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ210",
        "title": "غزل ۲۱۰",
        "content": "غزل ۲۱۰\n\nخواب خوش من ای پسر دستخوش خیال شد / نقد امید عمر من در طلب وصال شد\nگر نشد اشتیاق او غالب صبر و عقل من / این به چه زیردست گشت آن به چه پایمال شد\nبر من اگر حرام شد وصل تو نیست بوالعجب / بوالعجب آن که خون من بر تو چرا حلال شد\nپرتو آفتاب اگر بدر کند هلال را / بدر وجود من چرا در نظرت هلال شد\nزیبد اگر طلب کند عزت ملک مصر دل / آن که هزار یوسفش بنده جاه و مال شد\nطرفه مدار اگر ز دل نعره بیخودی زنم / کآتش دل چو شعله زد صبر در او محال شد\nسعدی اگر نظر کند تا نه غلط گمان بری / کاو نه به رسم دیگران بنده زلف و خال شد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ211",
        "title": "غزل ۲۱۱",
        "content": "غزل ۲۱۱\n\nامروز در فراق تو دیگر به شام شد / ای دیده پاس دار که خفتن حرام شد\nبیش احتمال سنگ جفا خوردنم نماند / کز رقت اندرون ضعیفم چو جام شد\nافسوس خلق می‌شنوم در قفای خویش / کاین پخته بین که در سر سودای خام شد\nتنها نه من به دانه خالت مقیدم / این دانه هر که دید گرفتار دام شد\nگفتم یکی به گوشه چشمت نظر کنم / چشمم در او بماند و زیادت مقام شد\nای دل نگفتمت که عنان نظر بتاب / اکنونت افکند که ز دستت لگام شد\nنامم به عاشقی شد و گویند توبه کن / توبت کنون چه فایده دارد که نام شد\nاز من به عشق روی تو می‌زاید این سخن / طوطی شکر شکست که شیرین کلام شد\nابنای روزگار غلامان به زر خرند / سعدی تو را به طوع و ارادت غلام شد\nآن مدعی که دست ندادی به بند کس / این بار در کمند تو افتاد و رام شد\nشرح غمت به وصف نخواهد شدن تمام / جهدم به آخر آمد و دفتر تمام شد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ212",
        "title": "غزل ۲۱۲",
        "content": "غزل ۲۱۲\n\nهر که شیرینی فروشد مشتری بر وی بجوشد / یا مگس را پر ببندد یا عسل را سر بپوشد\nهمچنان عاشق نباشد ور بود صادق نباشد / هر که درمان می‌پذیرد یا نصیحت می‌نیوشد\nگر مطیع خدمتت را کفر فرمایی بگوید / ور حریف مجلست را زهر فرمایی بنوشد\nشمع پیشت روشنایی نزد آتش می‌نماید / گل به دستت خوبرویی پیش یوسف می‌فروشد\nسود بازرگان دریا بی‌خطر ممکن نگردد / هر که مقصودش تو باشی تا نفس دارد بکوشد\nبرگ چشمم می‌نخوشد در زمستان فراقت / وین عجب کاندر زمستان برگ‌های تر بخوشد\nهر که معشوقی ندارد عمر ضایع می‌گذارد / همچنان ناپخته باشد هر که بر آتش نجوشد\nتا غمی پنهان نباشد رقتی پیدا نگردد / هم گلی دیدست سعدی تا چو بلبل می‌خروشد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ213",
        "title": "غزل ۲۱۳",
        "content": "غزل ۲۱۳\n\nدوش بی روی تو آتش به سرم بر می‌شد / و آبی از دیده می‌آمد که زمین تر می‌شد\nتا به افسوس به پایان نرود عمر عزیز / همه شب ذکر تو می‌رفت و مکرر می‌شد\nچون شب آمد همه را دیده بیارامد و من / گفتی اندر بن مویم سر نشتر می‌شد\nآن نه می بود که دور از نظرت می‌خوردم / خون دل بود که از دیده به ساغر می‌شد\nاز خیال تو به هر سو که نظر می‌کردم / پیش چشمم در و دیوار مصور می‌شد\nچشم مجنون چو بخفتی همه لیلی دیدی / مدعی بود اگرش خواب میسر می‌شد\nهوش می‌آمد و می‌رفت و نه دیدار تو را / می‌بدیدم نه خیالم ز برابر می‌شد\nگاه چون عود بر آتش دل تنگم می‌سوخت / گاه چون مجمره‌ام دود به سر بر می‌شد\nگویی آن صبح کجا رفت که شب‌های دگر / نفسی می‌زد و آفاق منور می‌شد\nسعدیا عقد ثریا مگر امشب بگسیخت / ور نه هر شب به گریبان افق بر می‌شد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ214",
        "title": "غزل ۲۱۴",
        "content": "غزل ۲۱۴\n\nسرمست ز کاشانه به گلزار برآمد / غلغل ز گل و لاله به یک بار برآمد\nمرغان چمن نعره زنان دیدم و گویان / زین غنچه که از طرف چمنزار برآمد\nآب از گل رخساره او عکس پذیرفت / و آتش به سر غنچه گلنار برآمد\nسجاده نشینی که مرید غم او شد / آوازه اش از خانه خمار برآمد\nزاهد چو کرامات بت عارض او دید / از چله میان بسته به زنار برآمد\nبر خاک چو من بی‌دل و دیوانه نشاندش / اندر نظر هر که پری وار برآمد\nمن مفلس از آن روز شدم کز حرم غیب / دیبای جمال تو به بازار برآمد\nکام دلم آن بود که جان بر تو فشانم / آن کام میسر شد و این کار برآمد\nسعدی چمن آن روز به تاراج خزان داد / کز باغ دلش بوی گل یار برآمد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ215",
        "title": "غزل ۲۱۵",
        "content": "غزل ۲۱۵\n\nساعتی کز درم آن سرو روان بازآمد / راست گویی به تن مرده روان بازآمد\nبخت پیروز که با ما به خصومت می‌بود / بامداد از در من صلح کنان بازآمد\nپیر بودم ز جفای فلک و جور زمان / باز پیرانه سرم عشق جوان بازآمد\nدوست بازآمد و دشمن به مصیبت بنشست / باد نوروز علی رغم خزان بازآمد\nمژدگانی بده ای نفس که سختی بگذشت / دل گرانی مکن ای جسم که جان بازآمد\nباور از بخت ندارم که به صلح از در من / آن بت سنگ دل سخت کمان بازآمد\nتا تو بازآمدی ای مونس جان از در غیب / هر که در سر هوسی داشت از آن بازآمد\nعشق روی تو حرامست مگر سعدی را / که به سودای تو از هر که جهان بازآمد\nدوستان عیب مگیرید و ملامت مکنید / کاین حدیثیست که از وی نتوان بازآمد",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ216",
        "title": "غزل ۲۱۶",
        "content": "غزل ۲۱۶\n\nروز برآمد بلند ای پسر هوشمند / گرم ببود آفتاب خیمه به رویش ببند\nطفل گیا شیر خورد شاخ جوان گو ببال / ابر بهاری گریست طرف چمن گو بخند\nتا به تماشای باغ میل چرا می‌کند / هر که به خیلش درست قامت سرو بلند\nعقل روا می‌نداشت گفتن اسرار عشق / قوت بازوی شوق بیخ صبوری بکند\nدل که بیابان گرفت چشم ندارد به راه / سر که صراحی کشید گوش ندارد به پند\nکشته شمشیر عشق حال نگوید که چون / تشنه دیدار دوست راه نپرسد که چند\nهر که پسند آمدش چون تو یکی در نظر / بس که بخواهد شنید سرزنش ناپسند\nدر نظر دشمنان نوش نباشد هنی / وز قبل دوستان نیش نباشد گزند\nاین که سرش در کمند جان به دهانش رسید / می‌نکند التفات آن که به دستش کمند\nسعدی اگر عاقلی عشق طریق تو نیست / با کف زورآزمای پنجه نشاید فکند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ217",
        "title": "غزل ۲۱۷",
        "content": "غزل ۲۱۷\n\nآن را که غمی چون غم من نیست چه داند / کز شوق توام دیده چه شب می‌گذراند\nوقت است اگر از پای درآیم که همه عمر / باری نکشیدم که به هجران تو ماند\nسوز دل یعقوب ستمدیده ز من پرس / کاندوه دل سوختگان سوخته داند\nدیوانه گرش پند دهی کار نبندد / ور بند نهی سلسله در هم گسلاند\nما بی تو به دل برنزدیم آب صبوری / در آتش سوزنده صبوری که تواند\nهر گه که بسوزد جگرم دیده بگرید / وین گریه نه آبیست که آتش بنشاند\nسلطان خیالت شبی آرام نگیرد / تا بر سر صبر من مسکین ندواند\nشیرین ننماید به دهانش شکر وصل / آن را که فلک زهر جدایی نچشاند\nگر بار دگر دامن کامی به کف آرم / تا زنده‌ام از چنگ منش کس نرهاند\nترسم که نمانم من از این رنج دریغا / کاندر دل من حسرت روی تو بماند\nقاصد رود از پارس به کشتی به خراسان / گر چشم من اندر عقبش سیل براند\nفریاد که گر جور فراق تو نویسم / فریاد برآید ز دل هر که بخواند\nشرح غم هجران تو هم با تو توان گفت / پیداست که قاصد چه به سمع تو رساند\nزنهار که خون می‌چکد از گفته سعدی / هرک این همه نشتر بخورد خون بچکاند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ218",
        "title": "غزل ۲۱۸",
        "content": "غزل ۲۱۸\n\nآن سرو که گویند به بالای تو ماند / هرگز قدمی پیش تو رفتن نتواند\nدنبال تو بودن گنه از جانب ما نیست / با غمزه بگو تا دل مردم نستاند\nزنهار که چون می‌گذری بر سر مجروح / وز وی خبرت نیست که چون می‌گذراند\nبخت آن نکند با من سرگشته که یک روز / همخانه من باشی و همسایه نداند\nهر کاو سر پیوند تو دارد به حقیقت / دست از همه چیز و همه کس درگسلاند\nامروز چه دانی تو که در آتش و آبم / چون خاک شوم باد به گوشت برساند\nآنان که ندانند پریشانی مشتاق / گویند که نالیدن بلبل به چه ماند\nگل را همه کس دست گرفتند و نخوانند / بلبل نتوانست که فریاد نخواند\nهر ساعتی این فتنه نوخاسته از جای / برخیزد و خلقی متحیر بنشاند\nدر حسرت آنم که سر و مال به یک بار / در دامنش افشانم و دامن نفشاند\nسعدی تو در این بند بمیری و نداند / فریاد بکن یا بکشد یا برهاند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ219",
        "title": "غزل ۲۱۹",
        "content": "غزل ۲۱۹\n\nکسی که روی تو دیده‌ست حال من داند / که هر که دل به تو پرداخت صبر نتواند\nمگر تو روی بپوشی و گر نه ممکن نیست / که آدمی که تو بیند نظر بپوشاند\nهر آفریده که چشمش بر آن جمال افتاد / دلش ببخشد و بر جانت آفرین خواند\nاگر به دست کند باغبان چنین سروی / چه جای چشمه که بر چشم‌هات بنشاند\nچه روزها به شب آورد جان منتظرم / به بوی آن که شبی با تو روز گرداند\nبه چند حیله شبی در فراق روز کنم / و گر نبینمت آن روز هم به شب ماند\nجفا و سلطنتت می‌رسد ولی مپسند / که گر سوار براند پیاده درماند\nبه دست رحمتم از خاک آستان بردار / که گر بیفکنیم کس به هیچ نستاند\nچه حاجت است به شمشیر قتل عاشق را / حدیث دوست بگویش که جان برافشاند\nپیام اهل دل است این خبر که سعدی داد / نه هر که گوش کند معنی سخن داند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ220",
        "title": "غزل ۲۲۰",
        "content": "غزل ۲۲۰\n\nدلم خیال تو را رهنمای می‌داند / جز این طریق ندانم خدای می‌داند\nز درد روبه عشقت چو شیر می‌نالم / اگر چه همچو سگم هرزه لای می‌داند\nز فرقت تو نمی‌دانم ایچ لذت عمر / به چشم‌های کش دلربای می‌داند\nبسی بگشت و غمت در دلم مقام گرفت / کجا رود که هم آن جای جای می‌داند\nبه حال سعدی بیچاره قهقهه چه زنی / که چاره در غم تو های های می‌داند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ221",
        "title": "غزل ۲۲۱",
        "content": "غزل ۲۲۱\n\nمجلس ما دگر امروز به بستان ماند / عیش خلوت به تماشای گلستان ماند\nمی حلالست کسی را که بود خانه بهشت / خاصه از دست حریفی که به رضوان ماند\nخط سبز و لب لعلت به چه ماننده کنی / من بگویم به لب چشمه حیوان ماند\nتا سر زلف پریشان تو محبوب منست / روزگارم به سر زلف پریشان ماند\nچه کند کشته عشقت که نگوید غم دل / تو مپندار که خون ریزی و پنهان ماند\nهر که چون موم به خورشید رخت نرم نشد / زینهار از دل سختش که به سندان ماند\nنادر افتد که یکی دل به وصالت ندهد / یا کسی در بلد کفر مسلمان ماند\nتو که چون برق بخندی چه غمت دارد از آنک / من چنان زار بگریم که به باران ماند\nطعنه بر حیرت سعدی نه به انصاف زدی / کس چنین روی نبیند که نه حیران ماند\nهر که با صورت و بالای تواش انسی نیست / حیوانیست که بالاش به انسان ماند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ222",
        "title": "غزل ۲۲۲",
        "content": "غزل ۲۲۲\n\nحسن تو دایم بدین قرار نماند / مست تو جاوید در خمار نماند\nای گل خندان نوشکفته نگه دار / خاطر بلبل که نوبهار نماند\nحسن دلاویز پنجه‌ایست نگارین / تا به قیامت بر او نگار نماند\nعاقبت از ما غبار ماند زنهار / تا ز تو بر خاطری غبار نماند\nپار گذشت آن چه دیدی از غم و شادی / بگذرد امسال و همچو پار نماند\nهم بدهد دور روزگار مرادت / ور ندهد دور روزگار نماند\nسعدی شوریده بی‌قرار چرایی / در پی چیزی که برقرار نماند\nشیوه عشق اختیار اهل ادب نیست / بل چو قضا آید اختیار نماند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ223",
        "title": "غزل ۲۲۳",
        "content": "غزل ۲۲۳\n\nعیب جویانم حکایت پیش جانان گفته‌اند / من خود این پیدا همی‌گویم که پنهان گفته‌اند\nپیش از این گویند کز عشقت پریشانست حال / گر بگفتندی که مجموعم پریشان گفته‌اند\nپرده بر عیبم نپوشیدند و دامن بر گناه / جرم درویشی چه باشد تا به سلطان گفته‌اند\nتا چه مرغم کم حکایت پیش عنقا کرده‌اند / یا چه مورم کم سخن نزد سلیمان گفته‌اند\nدشمنی کردند با من لیکن از روی قیاس / دوستی باشد که دردم پیش درمان گفته‌اند\nذکر سودای زلیخا پیش یوسف کرده‌اند / حال سرگردانی آدم به رضوان گفته‌اند\nداغ پنهانم نمی‌بینند و مهر سر به مهر / آن چه بر اجزای ظاهر دیده‌اند آن گفته‌اند\nور نگفتندی چه حاجت کآب چشم و رنگ روی / ماجرای عشق از اول تا به پایان گفته‌اند\nپیش از این گویند سعدی دوست می‌دارد تو را / پیش از آنت دوست می‌دارم که ایشان گفته‌اند\nعاشقان دارند کار و عارفان دانند حال / این سخن در دل فرود آید که از جان گفته‌اند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ224",
        "title": "غزل ۲۲۴",
        "content": "غزل ۲۲۴\n\nگلبنان پیرایه بر خود کرده‌اند / بلبلان را در سماع آورده‌اند\nساقیان لاابالی در طواف / هوش میخواران مجلس برده‌اند\nجرعه‌ای خوردیم و کار از دست رفت / تا چه بی هوشانه در می کرده‌اند\nما به یک شربت چنین بیخود شدیم / دیگران چندین قدح چون خورده‌اند\nآتش اندر پختگان افتاد و سوخت / خام طبعان همچنان افسرده‌اند\nخیمه بیرون بر که فراشان باد / فرش دیبا در چمن گسترده‌اند\nزندگانی چیست مردن پیش دوست / کاین گروه زندگان دل مرده‌اند\nتا جهان بودست جماشان گل / از سلحداران خار آزرده‌اند\nعاشقان را کشته می‌بینند خلق / بشنو از سعدی که جان پرورده‌اند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ225",
        "title": "غزل ۲۲۵",
        "content": "غزل ۲۲۵\n\nاینان مگر ز رحمت محض آفریده‌اند / کآرام جان و انس دل و نور دیده‌اند\nلطف آیتی‌ست در حق اینان و کبر و ناز / پیراهنی که بر قد ایشان بریده‌اند\nآید هنوزشان ز لب لعل بوی شیر / شیرین لبان نه شیر که شکر مزیده‌اند\nپندارم آهوان تتارند مشک ریز / لیکن به زیر سایهٔ طوبی چریده‌اند\nرضوان مگر سراچهٔ فردوس برگشاد / کاین حوریان به ساحت دنیا خزیده‌اند\nآب حیات در لب اینان به ظن من / کز لوله‌های چشمهٔ کوثر مکیده‌اند\nدست گدا به سیب زنخدان این گروه / نادر رسد که میوهٔ اول رسیده‌اند\nگل برچنند روز به روز از درخت گل / زین گلبنان هنوز مگر گل نچیده‌اند\nعذر است هندوی بت سنگین پرست را / بیچارگان مگر بت سیمین ندیده‌اند\nاین لطف بین که با گل آدم سرشته‌اند / وین روح بین که در تن آدم دمیده‌اند\nآن نقطه‌های خال چه شاهد نشانده‌اند / وین خط‌های سبز چه موزون کشیده‌اند\nبر استوای قامتشان گویی ابروان / بالای سرو راست هلالی خمیده‌اند\nبا قامت بلند صنوبرخرامشان / سرو بلند و کاج به شوخی چمیده‌اند\nسحر است چشم و زلف و بناگوششان دریغ / کاین مؤمنان به سحر چنین بگرویده‌اند\nز ایشان توان به خون جگر یافتن مراد / کز کودکی به خون جگر پروریده‌اند\nدامن کشان حسن دلاویز را چه غم / کآشفتگان عشق گریبان دریده‌اند\nدر باغ حسن خوشتر از اینان درخت نیست / مرغان دل بدین هوس از بر پریده‌اند\nبا چابکان دلبر و شوخان دلفریب / بسیار درفتاده و اندک رهیده‌اند\nهرگز جماعتی که شنیدند سر عشق / نشنیده‌ام که باز نصیحت شنیده‌اند\nزنهار اگر به دانه خالی نظر کنی / ساکن که دام زلف بر آن گستریده‌اند\nگر شاهدان نه دنیی و دین می‌برند و عقل / پس زاهدان برای چه خلوت گزیده‌اند\nنادر گرفت دامن سودای وصلشان / دستی که عاقبت نه به دندان گزیده‌اند\nبر خاک ره نشستن سعدی عجب مدار / مردان چه جای خاک که بر خون طپیده‌اند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ226",
        "title": "غزل ۲۲۶",
        "content": "غزل ۲۲۶\n\nدرخت غنچه برآورد و بلبلان مستند / جهان جوان شد و یاران به عیش بنشستند\nحریف مجلس ما خود همیشه دل می‌برد / علی الخصوص که پیرایه‌ای بر او بستند\nکسان که در رمضان چنگ می‌شکستندی / نسیم گل بشنیدند و توبه بشکستند\nبساط سبزه لگدکوب شد به پای نشاط / ز بس که عارف و عامی به رقص برجستند\nدو دوست قدر شناسند عهد صحبت را / که مدتی ببریدند و بازپیوستند\nبه در نمی‌رود از خانگه یکی هشیار / که پیش شحنه بگوید که صوفیان مستند\nیکی درخت گل اندر فضای خلوت ماست / که سروهای چمن پیش قامتش پستند\nاگر جهان همه دشمن شود به دولت دوست / خبر ندارم از ایشان که در جهان هستند\nمثال راکب دریاست حال کشته عشق / به ترک بار بگفتند و خویشتن رستند\nبه سرو گفت کسی میوه‌ای نمی‌آری / جواب داد که آزادگان تهی دستند\nبه راه عقل برفتند سعدیا بسیار / که ره به عالم دیوانگان ندانستند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ227",
        "title": "غزل ۲۲۷",
        "content": "غزل ۲۲۷\n\nآخر ای سنگدل سیم زنخدان تا چند / تو ز ما فارغ و ما از تو پریشان تا چند\nخار در پای گل از دور به حسرت دیدن / تشنه بازآمدن از چشمه حیوان تا چند\nگوش در گفتن شیرین تو واله تا کی / چشم در منظر مطبوع تو حیران تا چند\nبیم آنست دمادم که برآرم فریاد / صبر پیدا و جگر خوردن پنهان تا چند\nتو سر ناز برآری ز گریبان هر روز / ما ز جورت سر فکرت به گریبان تا چند\nرنگ دستت نه به حناست که خون دل ماست / خوردن خون دل خلق به دستان تا چند\nسعدی از دست تو از پای درآید روزی / طاقت بار ستم تا کی و هجران تا چند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ228",
        "title": "غزل ۲۲۸",
        "content": "غزل ۲۲۸\n\nکاروان می‌رود و بار سفر می‌بندند / تا دگربار که بیند که به ما پیوندند\nخیلتاشان جفاکار و محبان ملول / خیمه را همچو دل از صحبت ما برکندند\nآن همه عشوه که در پیش نهادند و غرور / عاقبت روز جدایی پس پشت افکندند\nطمع از دوست نه این بود و توقع نه چنین / مکن ای دوست که از دوست جفا نپسندند\nما همانیم که بودیم و محبت باقیست / ترک صحبت نکند دل که به مهر آکندند\nعیب شیرین دهنان نیست که خون می‌ریزند / جرم صاحب نظرانست که دل می‌بندند\nمرض عشق نه دردیست که می‌شاید گفت / با طبیبان که در این باب نه دانشمندند\nساربان رخت منه بر شتر و بار مبند / که در این مرحله بیچاره اسیری چندند\nطبع خرسند نمی‌باشد و بس می‌نکند / مهر آنان که به نادیدن ما خرسندند\nمجلس یاران بی ناله سعدی خوش نیست / شمع می‌گرید و نظارگیان می‌خندند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ229",
        "title": "غزل ۲۲۹",
        "content": "غزل ۲۲۹\n\nپیش رویت دگران صورت بر دیوارند / نه چنین صورت و معنی که تو داری دارند\nتا گل روی تو دیدم همه گل‌ها خارند / تا تو را یار گرفتم همه خلق اغیارند\nآن که گویند به عمری شب قدری باشد / مگر آنست که با دوست به پایان آرند\nدامن دولت جاوید و گریبان امید / حیف باشد که بگیرند و دگر بگذارند\nنه من از دست نگارین تو مجروحم و بس / که به شمشیر غمت کشته چو من بسیارند\nعجب از چشم تو دارم که شبانش تا روز / خواب می‌گیرد و شهری ز غمت بیدارند\nبوالعجب واقعه‌ای باشد و مشکل دردی / که نه پوشیده توان داشت نه گفتن یارند\nیعلم الله که خیالی ز تنم بیش نماند / بلکه آن نیز خیالیست که می‌پندارند\nسعدی اندازه ندارد که چه شیرین سخنی / باغ طبعت همه مرغان شکرگفتارند\nتا به بستان ضمیرت گل معنی بشکفت / بلبلان از تو فرومانده چو بوتیمارند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ230",
        "title": "غزل ۲۳۰",
        "content": "غزل ۲۳۰\n\nشاید این طلعت میمون که به فالش دارند / در دل اندیشه و در دیده خیالش دارند\nکه در آفاق چنین روی دگر نتوان دید / یا مگر آینه در پیش جمالش دارند\nعجب از دام غمش گر بجهد مرغ دلی / این همه میل که با دانه خالش دارند\nنازنینی که سر اندر قدمش باید باخت / نه حریفی که توقع به وصالش دارند\nغالب آنست که مرغی چو به دامی افتاد / تا به جایی نرود بی پر و بالش دارند\nعشق لیلی نه به اندازه هر مجنونیست / مگر آنان که سر ناز و دلالش دارند\nدوستی با تو حرامست که چشمان کشت / خون عشاق بریزند و حلالش دارند\nخرما دور وصالی و خوشا درد دلی / که به معشوق توان گفت و مجالش دارند\nحال سعدی تو ندانی که تو را دردی نیست / دردمندان خبر از صورت حالش دارند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ231",
        "title": "غزل ۲۳۱",
        "content": "غزل ۲۳۱\n\nتو آن نه‌ای که دل از صحبت تو برگیرند / و گر ملول شوی صاحبی دگر گیرند\nو گر به خشم برانی طریق رفتن نیست / کجا روند که یار از تو خوبتر گیرند\nبه تیغ اگر بزنی بی‌دریغ و برگردی / چو روی باز کنی دوستی ز سر گیرند\nهلاک نفس به نزدیک طالبان مراد / اگر چه کار بزرگست مختصر گیرند\nروا بود همه خوبان آفرینش را / که پیش صاحب ما دست بر کمر گیرند\nقمر مقابله با روی او نیارد کرد / و گر کند همه کس عیب بر قمر گیرند\nبه چند سال نشاید گرفت ملکی را / که خسروان ملاحت به یک نظر گیرند\nخدنگ غمزه خوبان خطا نمی‌افتد / اگر چه طایفه‌ای زهد را سپر گیرند\nکم از مطالعه‌ای بوستان سلطان را / چو باغبان نگذارد کز او ثمر گیرند\nوصال کعبه میسر نمی‌شود سعدی / مگر که راه بیابان پرخطر گیرند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ232",
        "title": "غزل ۲۳۲",
        "content": "غزل ۲۳۲\n\nدو چشم مست تو کز خواب صبح برخیزند / هزار فتنه به هر گوشه‌ای برانگیزند\nچگونه انس نگیرند با تو آدمیان / که از لطافت خوی تو وحش نگریزند\nچنان که در رخ خوبان حلال نیست نظر / حلال نیست که از تو نظر بپرهیزند\nغلام آن سر و پایم که از لطافت و حسن / به سر سزاست که پیشش به پای برخیزند\nتو قدر خویش ندانی ز دردمندان پرس / کز اشتیاق جمالت چه اشک می‌ریزند\nقرار عقل برفت و مجال صبر نماند / که چشم و زلف تو از حد برون دلاویزند\nمرا مگوی نصیحت که پارسایی و عشق / دو خصلتند که با یک دگر نیامیزند\nرضا به حکم قضا اختیار کن سعدی / که شرط نیست که با زورمند بستیزند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ233",
        "title": "غزل ۲۳۳",
        "content": "غزل ۲۳۳\n\nروندگان مقیم از بلا نپرهیزند / گرفتگان ارادت به جور نگریزند\nامیدواران دست طلب ز دامن دوست / اگر فروگسلانند در که آویزند\nمگر تو روی بپوشی و گر نه ممکن نیست / که اهل معرفت از تو نظر بپرهیزند\nنشان من به سر کوی می‌فروشان ده / من از کجا و کسانی که اهل پرهیزند\nبگیر جامه صوفی بیار جام شراب / که نیک نامی و مستی به هم نیامیزند\nرضای دوست به دست آر و دیگران بگذار / هزار فتنه چه غم باشد ار برانگیزند\nمرا که با تو که مقصودی آشتی افتاد / رواست گر همه عالم به جنگ برخیزند\nبه خونبهای منت کس مطالبت نکند / حلال باشد خونی که دوستان ریزند\nطریق ما سر عجزست و آستان رضا / که از تو صبر نباشد که با تو بستیزند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ234",
        "title": "غزل ۲۳۴",
        "content": "غزل ۲۳۴\n\nآفتاب از کوه سر بر می‌زند / ماهروی انگشت بر در می‌زند\nآن کمان ابرو که تیر غمزه‌اش / هر زمانی صید دیگر می‌زند\nدست و ساعد می‌کشد درویش را / تا نپنداری که خنجر می‌زند\nیاسمین بویی که سرو قامتش / طعنه بر بالای عرعر می‌زند\nروی و چشمی دارم اندر مهر او / کاین گهر می‌ریزد آن زر می‌زند\nعشق را پیشانیی باید چو میخ / تا حبیبش سنگ بر سر می‌زند\nانگبین رویان نترسند از مگس / نوش می‌گیرند و نشتر می‌زند\nدر به روی دوست بستن شرط نیست / ور ببندی سر به در بر می‌زند\nسعدیا دیگر قلم پولاد دار / کاین سخن آتش به نی در می‌زند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ235",
        "title": "غزل ۲۳۵",
        "content": "غزل ۲۳۵\n\nبلبلی بی‌دل نوایی می‌زند / بادپیمایی هوایی می‌زند\nکس نمی‌بینم ز بیرون سرای / و اندرونم مرحبایی می‌زند\nآتشی دارم که می‌سوزد وجود / چون بر او باد صبایی می‌زند\nگر چه دریا را نمی‌بیند کنار / غرقه حالی دست و پایی می‌زند\nفتنه‌ای بر بام باشد تا یکی / سر به دیوار سرایی می‌زند\nآشنایان را جراحت مرهمست / زان که شمشیر آشنایی می‌زند\nحیف باشد دست او در خون من / پادشاهی با گدایی می‌زند\nبنده‌ام گر بی گناهی می‌کشد / راضیم گر بی خطایی می‌زند\nشکر نعمت می‌کنم گر خلعتی / می‌فرستد یا قفایی می‌زند\nناپسندیده‌ست پیش اهل رای / هر که بعد از عشق رایی می‌زند\nمحتسب گو چنگ میخواران بسوز / مطرب ما خوش به تایی می‌زند\nدود از آتش می‌رود خون از قتیل / سعدی این دم هم ز جایی می‌زند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ236",
        "title": "غزل ۲۳۶",
        "content": "غزل ۲۳۶\n\nتوانگران که به جنب سرای درویشند / مروت است که هر وقت از او بیندیشند\nتو ای توانگر حسن از غنای درویشان / خبر نداری اگر خسته‌اند و گر ریشند\nتو را چه غم که یکی در غمت به جان آید / که دوستان تو چندان که می‌کشی بیشند\nمرا به علت بیگانگی ز خویش مران / که دوستان وفادار بهتر از خویشند\nغلام همت رندان و پاکبازانم / که از محبت با دوست دشمن خویشند\nهرآینه لب شیرین جواب تلخ دهد / چنان که صاحب نوشند ضارب نیشند\nتو عاشقان مسلم ندیده‌ای سعدی / که تیغ بر سر و سر بنده وار در پیشند\nنه چون منند و تو مسکین حریص کوته دست / که ترک هر دو جهان گفته‌اند و درویشند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ237",
        "title": "غزل ۲۳۷",
        "content": "غزل ۲۳۷\n\nیار باید که هر چه یار کند / بر مراد خود اختیار کند\nزینهار از کسی که در غم دوست / پیش بیگانه زینهار کند\nبار یاران بکش که دامن گل / آن برد کاحتمال خار کند\nخانه عشق در خراباتست / نیکنامی در او چه کار کند\nشهربند هوای نفس مباش / سگ شهر استخوان شکار کند\nهر شبی یار شاهدی بودن / روز هشیاریت خمار کند\nقاضی شهر عاشقان باید / که به یک شاهد اختصار کند\nسر سعدی سرای سلطانست / نادر آن جا کسی گذار کند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ238",
        "title": "غزل ۲۳۸",
        "content": "غزل ۲۳۸\n\nبخرام بالله تا صبا بیخ صنوبر برکند / برقع برافکن تا بهشت از حور زیور برکند\nزان روی و خال دلستان برکش نقاب پرنیان / تا پیش رویت آسمان آن خال اختر برکند\nخلقی چو من بر روی تو آشفته همچون موی تو / پای آن نهد در کوی تو کاول دل از سر برکند\nزان عارض فرخنده خو نه رنگ دارد گل نه بو / انگشت غیرت را بگو تا چشم عبهر برکند\nما خار غم در پای جان در کویت ای گلرخ روان / وان گه که را پروای آن کز پای نشتر برکند\nماه است رویت یا ملک قند است لعلت یا نمک / بنمای پیکر تا فلک مهر از دوپیکر برکند\nباری به ناز و دلبری گر سوی صحرا بگذری / واله شود کبک دری طاووس شهپر برکند\nسعدی چو شد هندوی تو هل تا پرستد روی تو / کاو خیمه زد پهلوی تو فردای محشر برکند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ239",
        "title": "غزل ۲۳۹",
        "content": "غزل ۲۳۹\n\nکسی که روی تو بیند نگه به کس نکند / ز عشق سیر نباشد ز عیش بس نکند\nدر این روش که تویی پیش هر که بازآیی / گرش به تیغ زنی روی بازپس نکند\nچنان به پای تو در مردن آرزومندم / که زندگانی خویشم چنان هوس نکند\nبه مدتی نفسی یاد دوستی نکنی / که یاد تو نتواند که یک نفس نکند\nندانمت که اجازت نوشت و فتوی داد / که خون خلق بریزی مکن که کس نکند\nاگر نصیب نبخشی نظر دریغ مدار / شکرفروش چنین ظلم بر مگس نکند\nبنال سعدی اگر عشق دوستان داری / که هیچ بلبل از این ناله در قفس نکند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ240",
        "title": "غزل ۲۴۰",
        "content": "غزل ۲۴۰\n\nچه کند بنده که بر جور تحمل نکند / دل اگر تنگ شود مهر تبدل نکند\nدل و دین در سر کارت شد و بسیاری نیست / سر و جان خواه که دیوانه تأمل نکند\nسحر گویند حرامست در این عهد ولیک / چشمت آن کرد که هاروت به بابل نکند\nغرقه در بحر عمیق تو چنان بی‌خبرم / که مبادا که چه دریام (؟) به ساحل نکند\nبه گلستان نروم تا تو در آغوش منی / بلبل ار روی تو بیند طلب گل نکند\nهر که با دوست چو سعدی نفسی خوش دریافت / چیز و کس در نظرش باز تخیل نکند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ241",
        "title": "غزل ۲۴۱",
        "content": "غزل ۲۴۱\n\nمیل بین کان سروبالا می‌کند / سرو بین کاهنگ صحرا می‌کند\nمیل از این خوشتر نداند کرد سرو / ناخوش آن میلست کز ما می‌کند\nحاجت صحرا نبود آیینه هست / گر نگارستان تماشا می‌کند\nغافلست از صورت زیبای او / آن که صورت‌های دیبا می‌کند\nمن هم اول روز دانستم که عشق / خون مباح و خانه یغما می‌کند\nصبر هم سودی ندارد کآب چشم / راز پنهان آشکارا می‌کند\nگر مراد ما نباشد گو مباش / چون مراد اوست هل تا می‌کند\nیار زیبا گر بریزد خون یار / زشت نتوان گفت زیبا می‌کند\nسعدیا بعد از تحمل چاره نیست / هر ستم کان دوست با ما می‌کند\nتا مگس را جان شیرین در تنست / گرد آن گردد که حلوا می‌کند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ242",
        "title": "غزل ۲۴۲",
        "content": "غزل ۲۴۲\n\nسرو بلند بین که چه رفتار می‌کند / وآن ماه محتشم که چه گفتار می‌کند\nآن چشم مست بین که به شوخی و دلبری / قصد هلاک مردم هشیار می‌کند\nدیوانه می‌کند دل صاحب تمیز را / هر گه که التفات پری وار می‌کند\nما روی کرده از همه عالم به روی او / وآن سست عهد روی به دیوار می‌کند\nعاقل خبر ندارد از اندوه عاشقان / خفته‌ست و عیب مردم بیدار می‌کند\nمن طاقت شکیب ندارم ز روی خوب / صوفی به عجز خویشتن اقرار می‌کند\nبیچاره از مطالعه روی نیکوان / صد بار توبه کرد و دگربار می‌کند\nسعدی نگفتمت که خم زلف شاهدان / دربند او مشو که گرفتار می‌کند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ243",
        "title": "غزل ۲۴۳",
        "content": "غزل ۲۴۳\n\nزلف او بر رخ چو جولان می‌کند / مشک را در شهر ارزان می‌کند\nجوهری عقل در بازار حسن / قیمت لعلش به صد جان می‌کند\nآفتاب حسن او تا شعله زد / ماه رخ در پرده پنهان می‌کند\nمن همه قصد وصالش می‌کنم / وان ستمگر عزم هجران می‌کند\nگر نمکدان پرشکر خواهی مترس / تلخیی کان شکرستان می‌کند\nتیر مژگان و کمان ابروش / عاشقان را عید قربان می‌کند\nاز وفاها هر چه بتوان می‌کنم / وز جفاها هر چه نتوان می‌کند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ244",
        "title": "غزل ۲۴۴",
        "content": "غزل ۲۴۴\n\nیار با ما بی‌وفایی می‌کند / بی‌گناه از من جدایی می‌کند\nشمع جانم را بکشت آن بی‌وفا / جای دیگر روشنایی می‌کند\nمی‌کند با خویش خود بیگانگی / با غریبان آشنایی می‌کند\nجوفروش است آن نگار سنگدل / با من او گندم نمایی می‌کند\nیار من اوباش و قلاش است و رند / بر من او خود پارسایی می‌کند\nای مسلمانان به فریادم رسید / کان فلانی بی‌وفایی می‌کند\nکشتی عمرم شکسته‌ست از غمش / از من مسکین جدایی می‌کند\nآنچه با من می‌کند اندر زمان / آفت دور سمایی می‌کند\nسعدی شیرین سخن در راه عشق / از لبش بوسی گدایی می‌کند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ245",
        "title": "غزل ۲۴۵",
        "content": "غزل ۲۴۵\n\nهر که بی او زندگانی می‌کند / گر نمی‌میرد گرانی می‌کند\nمن بر آن بودم که ندهم دل به عشق / سروبالا دلستانی می‌کند\nمهربانی می‌نمایم بر قدش / سنگدل نامهربانی می‌کند\nبرف پیری می‌نشیند بر سرم / همچنان طبعم جوانی می‌کند\nماجرای دل نمی‌گفتم به خلق / آب چشمم ترجمانی می‌کند\nآهن افسرده می‌کوبد که جهد / با قضای آسمانی می‌کند\nعقل را با عشق زور پنجه نیست / احتمال از ناتوانی می‌کند\nچشم سعدی در امید روی یار / چون دهانش درفشانی می‌کند\nهم بود شوری در این سر بی خلاف / کاین همه شیرین زبانی می‌کند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ246",
        "title": "غزل ۲۴۶",
        "content": "غزل ۲۴۶\n\nدلبرا پیش وجودت همه خوبان عدمند / سروران بر در سودای تو خاک قدمند\nشهری اندر هوست سوخته در آتش عشق / خلقی اندر طلبت غرقه دریای غمند\nخون صاحب نظران ریختی ای کعبه حسن / قتل اینان که روا داشت که صید حرمند\nصنم اندر بلد کفر پرستند و صلیب / زلف و روی تو در اسلام صلیب و صنمند\nگاه گاهی بگذر در صف دلسوختگان / تا ثناییت بگویند و دعایی بدمند\nهر خم از جعد پریشان تو زندان دلیست / تا نگویی که اسیران کمند تو کمند\nحرف‌های خط موزون تو پیرامن روی / گویی از مشک سیه بر گل سوری رقمند\nدر چمن سرو ستادست و صنوبر خاموش / که اگر قامت زیبا ننمایی بچمند\nزین امیران ملاحت که تو بینی بر کس / به شکایت نتوان رفت که خصم و حکمند\nبندگان را نه گزیرست ز حکمت نه گریز / چه کنند ار بکشی ور بنوازی خدمند\nجور دشمن چه کند گر نکشد طالب دوست / گنج و مار و گل و خار و غم و شادی به همند\nغم دل با تو نگویم که تو در راحت نفس / نشناسی که جگرسوختگان در المند\nتو سبکبار قوی حال کجا دریابی / که ضعیفان غمت بارکشان ستمند\nسعدیا عاشق صادق ز بلا نگریزد / سست عهدان ارادت ز ملامت برمند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ247",
        "title": "غزل ۲۴۷",
        "content": "غزل ۲۴۷\n\nبا دوست باش گر همه آفاق دشمنند / کاو مرهم است اگر دگران نیش می‌زنند\nای صورتی که پیش تو خوبان روزگار / همچون طلسم پای خجالت به دامنند\nیک بامداد اگر بخرامی به بوستان / بینی که سرو را ز لب جوی برکنند\nتلخ است پیش طایفه‌ای جور خوبروی / از معتقد شنو که شکر می‌پراکنند\nای متقی گر اهل دلی دیده‌ها بدوز / کاینان به دل ربودن مردم معینند\nیا پرده‌ای به چشم تأمل فروگذار / یا دل بنه که پرده ز کارت برافکنند\nجانم دریغ نیست ولیکن دل ضعیف / صندوق سر توست نخواهم که بشکنند\nحسن تو نادر است در این عهد و شعر من / من چشم بر تو و همگان گوش بر منند\nگویی جمال دوست که بیند چنان که اوست / الا به راه دیده سعدی نظر کنند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ248",
        "title": "غزل ۲۴۸",
        "content": "غزل ۲۴۸\n\nشوخی مکن ای یار که صاحب نظرانند / بیگانه و خویش از پس و پیشت نگرانند\nکس نیست که پنهان نظری با تو ندارد / من نیز بر آنم که همه خلق بر آنند\nاهل نظرانند که چشمی به ارادت / با روی تو دارند و دگر بی بصرانند\nهر کس غم دین دارد و هر کس غم دنیا / بعد از غم رویت غم بیهوده خورانند\nساقی بده آن کوزهٔ خمخانه به درویش / کانها که بمردند گل کوزه گرانند\nچشمی که جمال تو ندیده‌ست چه دیده‌ست؟ / افسوس بر اینان که به غفلت گذرانند\nتا رای کجا داری و پروای که داری؟ / کز هر طرفت طایفه‌ای منتظرانند\nاینان که به دیدار تو در رقص می‌آیند / چون می‌روی اندر طلبت جامه درانند\nسعدی به جفا ترک محبت نتوان گفت / بر در بنشینم اگر از خانه برانند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ249",
        "title": "غزل ۲۴۹",
        "content": "غزل ۲۴۹\n\nاین جا شکری هست که چندین مگسانند / یا بوالعجبی کاین همه صاحب هوسانند\nبس در طلبت سعی نمودیم و نگفتی / کاین هیچ کسان در طلب ما چه کسانند\nای قافله سالار چنین گرم چه رانی / آهسته که در کوه و کمر بازپسانند\nصد مشعله افروخته گردد به چراغی / این نور تو داری و دگر مقتبسانند\nمن قلب و لسانم به وفاداری و صحبت / و اینان همه قلبند که پیش تو لسانند\nآنان که شب آرام نگیرند ز فکرت / چون صبح پدیدست که صادق نفسانند\nو آنان که به دیدار چنان میل ندارند / سوگند توان خورد که بی عقل و خسانند\nدانی چه جفا می‌رود از دست رقیبت / حیفست که طوطی و زغن هم قفسانند\nدر طالع من نیست که نزدیک تو باشم / می‌گویمت از دور دعا گر برسانند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ250",
        "title": "غزل ۲۵۰",
        "content": "غزل ۲۵۰\n\nخوبرویان جفاپیشه وفا نیز کنند / به کسان درد فرستند و دوا نیز کنند\nپادشاهان ملاحت چو به نخجیر روند / صید را پای ببندند و رها نیز کنند\nنظری کن به من خسته که ارباب کرم / به ضعیفان نظر از بهر خدا نیز کنند\nعاشقان را ز بر خویش مران تا بر تو / سر و زر هر دو فشانند و دعا نیز کنند\nگر کند میل به خوبان دل من عیب مکن / کاین گناهیست که در شهر شما نیز کنند\nبوسه‌ای زان دهن تنگ بده یا بفروش / کاین متاعیست که بخشند و بها نیز کنند\nتو ختایی بچه‌ای از تو خطا نیست عجب / کان که از اهل صوابند خطا نیز کنند\nگر رود نام من اندر دهنت باکی نیست / پادشاهان به غلط یاد گدا نیز کنند\nسعدیا گر نکند یاد تو آن ماه مرنج / ما که باشیم که اندیشه ما نیز کنند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ251",
        "title": "غزل ۲۵۱",
        "content": "غزل ۲۵۱\n\nاگر تو برشکنی دوستان سلام کنند / که جور قاعده باشد که بر غلام کنند\nهزار زخم پیاپی گر اتفاق افتد / ز دست دوست نشاید که انتقام کنند\nبه تیغ اگر بزنی بی‌دریغ و برگردی / چو روی باز کنی بازت احترام کنند\nمرا کمند میفکن که خود گرفتارم / لویشه بر سر اسبان بدلگام کنند\nچو مرغ خانه به سنگم بزن که بازآیم / نه وحشیم که مرا پای بند دام کنند\nیکی به گوشه چشم التفات کن ما را / که پادشاهان گه گه نظر به عام کنند\nکه گفت در رخ زیبا حلال نیست نظر / حلال نیست که بر دوستان حرام کنند\nز من بپرس که فتوی دهم به مذهب عشق / نظر به روی تو شاید که بر دوام کنند\nدهان غنچه بدرد نسیم باد صبا / لبان لعل تو وقتی که ابتسام کنند\nغریب مشرق و مغرب به آشنایی تو / غریب نیست که در شهر ما مقام کنند\nمن از تو روی نپیچم که شرط عشق آن است / که روی در غرض و پشت بر ملام کنند\nبه جان مضایقه با دوستان مکن سعدی / که دوستی نبود هر چه ناتمام کنند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ252",
        "title": "غزل ۲۵۲",
        "content": "غزل ۲۵۲\n\nنشاید که خوبان به صحرا روند / همه کس شناسند و هر جا روند\nحلالست رفتن به صحرا ولیک / نه انصاف باشد که بی ما روند\nنباید دل از دست مردم ربود / چو خواهند جایی که تنها روند\nکه بپسندد از باغبانان گل / که از بانگ بلبل به سودا روند\nبرآرند فریاد عشق از ختا / گر این شوخ چشمان به یغما روند\nهمه سروها را بباید خمید / که در پای آن سروبالا روند\nبسا هوشمندا که در کوی عشق / چو من عاقل آیند و شیدا روند\nبسازیم بر آسمان سلمی / اگر شاهدان بر ثریا روند\nنه سعدی در این گل فرورفت و بس / که آنان که بر روی دریا روند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ253",
        "title": "غزل ۲۵۳",
        "content": "غزل ۲۵۳\n\nبه بوی آن که شبی در حرم بیاسایند / هزار بادیه سهلست اگر بپیمایند\nطریق عشق جفا بردن است و جانبازی / دگر چه چاره که با زورمند برنایند\nاگر به بام برآید ستاره پیشانی / چو ماه عید به انگشت‌هاش بنمایند\nدر گریز نبسته‌ست لیکن از نظرش / کجا روند اسیران که بند بر پایند\nز خون عزیزترم نیست مایه‌ای در تن / فدای دست عزیزان اگر بیالایند\nمگر به خیل تو با دوستان نپیوندند / مگر به شهر تو بر عاشقان نبخشایند\nفدای جان تو گر جان من طمع داری / غلام حلقه به گوش آن کند که فرمایند\nهزار سرو خرامان به راستی نرسد / به قامت تو و گر سر بر آسمان سایند\nحدیث حسن تو و داستان عشق مرا / هزار لیلی و مجنون بر آن نیفزایند\nمثال سعدی عود است تا نسوزانی / جماعت از نفسش دم به دم نیاسایند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ254",
        "title": "غزل ۲۵۴",
        "content": "غزل ۲۵۴\n\nاخترانی که به شب در نظر ما آیند / پیش خورشید محال است که پیدا آیند\nهمچنین پیش وجودت همه خوبان عدمند / گر چه در چشم خلایق همه زیبا آیند\nمردم از قاتل عمدا بگریزند به جان / پاکبازان بر شمشیر تو عمدا آیند\nتا ملامت نکنی طایفه رندان را / که جمال تو ببینند و به غوغا آیند\nیعلم الله که گر آیی به تماشا روزی / مردمان از در و بامت به تماشا آیند\nدلق و سجاده ناموس به میخانه فرست / تا مریدان تو در رقص و تمنا آیند\nاز سر صوفی سالوس دوتایی برکش / کاندر این ره ادب آن است که یکتا آیند\nمی‌ندانم خطر دوزخ و سودای بهشت / هر کجا خیمه زنی اهل دل آنجا آیند\nآه سعدی جگر گوشه نشینان خون کرد / خرم آن روز که از خانه به صحرا آیند",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ255",
        "title": "غزل ۲۵۵",
        "content": "غزل ۲۵۵\n\nتو را سماع نباشد که سوز عشق نبود / گمان مبر که برآید ز خام هرگز دود\nچو هر چه می‌رسد از دست اوست فرقی نیست / میان شربت نوشین و تیغ زهرآلود\nنسیم باد صبا بوی یار من دارد / چو باد خواهم از این پس به بوی او پیمود\nهمی‌گذشت و نظر کردمش به گوشه چشم / که یک نظر بربایم مرا ز من بربود\nبه صبر خواستم احوال عشق پوشیدن / دگر به گل نتوانستم آفتاب اندود\nسوار عقل که باشد که پشت ننماید / در آن مقام که سلطان عشق روی نمود\nپیام ما که رساند به خدمتش که رضا / رضای توست گرم خسته داری ار خشنود\nشبی نرفت که سعدی به داغ عشق نگفت / دگر شب آمد و کی بی تو روز خواهد بود",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ256",
        "title": "غزل ۲۵۶",
        "content": "غزل ۲۵۶\n\nنفسی وقت بهارم هوس صحرا بود / با رفیقی دو که دایم نتوان تنها بود\nخاک شیراز چو دیبای منقش دیدم / وان همه صورت شاهد که بر آن دیبا بود\nپارس در سایه اقبال اتابک ایمن / لیکن از ناله مرغان چمن غوغا بود\nشکرین پسته دهانی به تفرج بگذشت / که چه گویم نتوان گفت که چون زیبا بود\nیعلم الله که شقایق نه بدان لطف و سمن / نه بدان بوی و صنوبر نه بدان بالا بود\nفتنه سامریش در نظر شورانگیز / نفس عیسویش در لب شکرخا بود\nمن در اندیشه که بت یا مه نو یا ملکست / یار بت پیکر مه روی ملک سیما بود\nدل سعدی و جهانی به دمی غارت کرد / همچو نوروز که بر خوان ملک یغما بود",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ257",
        "title": "غزل ۲۵۷",
        "content": "غزل ۲۵۷\n\nاز دست دوست هر چه ستانی شکر بود / وز دست غیر دوست تبرزد تبر بود\nدشمن گر آستین گل افشاندت به روی / از تیر چرخ و سنگ فلاخن بتر بود\nگر خاک پای دوست خداوند شوق را / در دیدگان کشند جلای بصر بود\nشرط وفاست آن که چو شمشیر برکشد / یار عزیز جان عزیزش سپر بود\nیا رب هلاک من مکن الا به دست دوست / تا وقت جان سپردنم اندر نظر بود\nگر جان دهی و گر سر بیچارگی نهی / در پای دوست هر چه کنی مختصر بود\nما سر نهاده‌ایم تو دانی و تیغ و تاج / تیغی که ماهروی زند تاج سر بود\nمشتاق را که سر برود در وفای یار / آن روز روز دولت و روز ظفر بود\nما ترک جان از اول این کار گفته‌ایم / آن را که جان عزیز بود در خطر بود\nآن کز بلا بترسد و از قتل غم خورد / او عاقلست و شیوه مجنون دگر بود\nبا نیم پختگان نتوان گفت سوز عشق / خام از عذاب سوختگان بی‌خبر بود\nجانا دل شکسته سعدی نگاه دار / دانی که آه سوختگان را اثر بود",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ258",
        "title": "غزل ۲۵۸",
        "content": "غزل ۲۵۸\n\nمرا راحت از زندگی دوش بود / که آن ماهرویم در آغوش بود\nچنان مست دیدار و حیران عشق / که دنیا و دینم فراموش بود\nنگویم می لعل شیرین گوار / که زهر از کف دست او نوش بود\nندانستم از غایت لطف و حسن / که سیم و سمن یا بر و دوش بود\nبه دیدار و گفتار جان پرورش / سراپای من دیده و گوش بود\nنمی‌دانم این شب که چون روز شد / کسی باز داند که با هوش بود\nمؤذن غلط کرد بانگ نماز / مگر همچو من مست و مدهوش بود\nبگفتیم و دشمن بدانست و دوست / نماند آن تحمل که سرپوش بود\nبه خوابش مگر دیده‌ای سعدیا / زبان در کش امروز کآن دوش بود\nمبادا که گنجی ببیند فقیر / که نتواند از حرص خاموش بود",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ259",
        "title": "غزل ۲۵۹",
        "content": "غزل ۲۵۹\n\nناچار هر که صاحب روی نکو بود / هر جا که بگذرد همه چشمی در او بود\nای گل تو نیز شوخی بلبل معاف دار / کان جا که رنگ و بوی بود گفت و گو بود\nنفس آرزو کند که تو لب بر لبش نهی / بعد از هزار سال که خاکش سبو بود\nپاکیزه روی در همه شهری بود ولیک / نه چون تو پاکدامن و پاکیزه خو بود\nای گوی حسن برده ز خوبان روزگار / مسکین کسی که در خم چوگان چو گو بود\nمویی چنین دریغ نباشد گره زدن / بگذار تا کنار و برت مشک بو بود\nپندارم آن که با تو ندارد تعلقی / نه آدمی که صورتی از سنگ و رو بود\nمن باری از تو بر نتوانم گرفت چشم / گم کرده دل هرآینه در جست و جو بود\nبر می‌نیاید از دل تنگم نفس تمام / چون ناله کسی که به چاهی فرو بود\nسعدی سپاس دار و جفا بین و دم مزن / کز دست نیکوان همه چیزی نکو بود",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ260",
        "title": "غزل ۲۶۰",
        "content": "غزل ۲۶۰\n\nمن چه در پای تو ریزم که خورای تو بود / سر نه چیزیست که شایسته پای تو بود\nخرم آن روی که در روی تو باشد همه عمر / وین نباشد مگر آن وقت که رای تو بود\nذره‌ای در همه اجزای من مسکین نیست / که نه آن ذره معلق به هوای تو بود\nتا تو را جای شد ای سرو روان در دل من / هیچ کس می‌نپسندم که به جای تو بود\nبه وفای تو که گر خشت زنند از گل من / همچنان در دل من مهر و وفای تو بود\nغایت آنست که ما در سر کار تو رویم / مرگ ما باک نباشد چو بقای تو بود\nمن پروانه صفت پیش تو ای شمع چگل / گر بسوزم گنه من نه خطای تو بود\nعجبست آن که تو را دید و حدیث تو شنید / که همه عمر نه مشتاق لقای تو بود\nخوش بود ناله دلسوختگان از سر درد / خاصه دردی که به امید دوای تو بود\nملک دنیا همه با همت سعدی هیچست / پادشاهیش همین بس که گدای تو بود",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ261",
        "title": "غزل ۲۶۱",
        "content": "غزل ۲۶۱\n\nیا رب شب دوشین چه مبارک سحری بود / کاو را به سر کشته هجران گذری بود\nآن دوست که ما را به ارادت نظری هست / با او مگر او را به عنایت نظری بود\nمن بعد حکایت نکنم تلخی هجران / کان میوه که از صبر برآمد شکری بود\nرویی نتوان گفت که حسنش به چه ماند / گویی که در آن نیم شب از روز دری بود\nگویم قمری بود کس از من نپسندد / باغی که به هر شاخ درختش قمری بود\nآن دم که خبر بودم از او تا تو نگویی / کز خویشتن و هر که جهانم خبری بود\nدر عالم وصفش به جهانی برسیدم / کاندر نظرم هر دو جهان مختصری بود\nمن بودم و او نی قلم اندر سر من کش / با او نتوان گفت وجود دگری بود\nبا غمزه خوبان که چو شمشیر کشیده‌ست / در صبر بدیدم که نه محکم سپری بود\nسعدی نتوانی که دگر دیده بدوزی / کان دل بربودند که صبرش قدری بود",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ262",
        "title": "غزل ۲۶۲",
        "content": "غزل ۲۶۲\n\nعیبی نباشد از تو که بر ما جفا رود / مجنون از آستانه لیلی کجا رود\nگر من فدای جان تو گردم دریغ نیست / بسیار سر که در سر مهر و وفا رود\nور من گدای کوی تو باشم غریب نیست / قارون اگر به خیل تو آید گدا رود\nمجروح تیر عشق اگرش تیغ بر قفاست / چون می‌رود ز پیش تو چشم از قفا رود\nحیف آیدم که پای همی بر زمین نهی / کاین پای لایقست که بر چشم ما رود\nدر هیچ موقفم سر گفت و شنید نیست / الا در آن مقام که ذکر شما رود\nای هوشیار اگر به سر مست بگذری / عیبش مکن که بر سر مردم قضا رود\nما چون نشانه پای به گل در بمانده‌ایم / خصم آن حریف نیست که تیرش خطا رود\nای آشنای کوی محبت صبور باش / بیداد نیکوان همه بر آشنا رود\nسعدی به در نمی‌کنی از سر هوای دوست / در پات لازمست که خار جفا رود",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ263",
        "title": "غزل ۲۶۳",
        "content": "غزل ۲۶۳\n\nگفتمش سیر ببینم مگر از دل برود / وآن چنان پای گرفته‌ست که مشکل برود\nدلی از سنگ بباید به سر راه وداع / تا تحمل کند آن روز که محمل برود\nچشم حسرت به سر اشک فرو می‌گیرم / که اگر راه دهم قافله بر گل برود\nره ندیدم چو برفت از نظرم صورت دوست / همچو چشمی که چراغش ز مقابل برود\nموج از این بار چنان کشتی طاقت بشکست / که عجب دارم اگر تخته به ساحل برود\nسهل بود آن که به شمشیر عتابم می‌کشت / قتل صاحب نظر آن است که قاتل برود\nنه عجب گر برود قاعده صبر و شکیب / پیش هر چشم که آن قد و شمایل برود\nکس ندانم که در این شهر گرفتار تو نیست / مگر آن کس که به شهر آید و غافل برود\nگر همه عمر نداده‌ست کسی دل به خیال / چون بیاید به سر راه تو بی‌دل برود\nروی بنمای که صبر از دل صوفی ببری / پرده بردار که هوش از تن عاقل برود\nسعدی ار عشق نبازد چه کند ملک وجود / حیف باشد که همه عمر به باطل برود\nقیمت وصل نداند مگر آزرده هجر / مانده آسوده بخسبد چو به منزل برود",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ264",
        "title": "غزل ۲۶۴",
        "content": "غزل ۲۶۴\n\nهر که مجموع نباشد به تماشا نرود / یار با یار سفرکرده به تنها نرود\nباد آسایش گیتی نزند بر دل ریش / صبح صادق ندمد تا شب یلدا نرود\nبر دل آویختگان عرصه عالم تنگست / کان که جایی به گل افتاد دگر جا نرود\nهرگز اندیشه یار از دل دیوانه عشق / به تماشای گل و سبزه و صحرا نرود\nبه سر خار مغیلان بروم با تو چنان / به ارادت که یکی بر سر دیبا نرود\nبا همه رفتن زیبای تذرو اندر باغ / که به شوخی برود پیش تو زیبا نرود\nگر تو ای تخت سلیمان به سر ما زین دست / رفت خواهی عجب ار مورچه در پا نرود\nباغبانان به شب از زحمت بلبل چونند / که در ایام گل از باغچه غوغا نرود\nهمه عالم سخنم رفت و به گوشت نرسید / آری آنجا که تو باشی سخن ما نرود\nهر که ما را به نصیحت ز تو می‌پیچد روی / گو به شمشیر که عاشق به مدارا نرود\nماه رخسار بپوشی تو بت یغمایی / تا دل خلقی از این شهر به یغما نرود\nگوهر قیمتی از کام نهنگان آرند / هر که او را غم جانست به دریا نرود\nسعدیا بار کش و یار فراموش مکن / مهر وامق به جفا کردن عذرا نرود",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ265",
        "title": "غزل ۲۶۵",
        "content": "غزل ۲۶۵\n\nهر که را باغچه‌ای هست به بستان نرود / هر که مجموع نشستست پریشان نرود\nآن که در دامنش آویخته باشد خاری / هرگزش گوشه خاطر به گلستان نرود\nسفر قبله درازست و مجاور با دوست / روی در قبله معنی به بیابان نرود\nگر بیارند کلید همه درهای بهشت / جان عاشق به تماشاگه رضوان نرود\nگر سرت مست کند بوی حقیقت روزی / اندرونت به گل و لاله و ریحان نرود\nهر که دانست که منزلگه معشوق کجاست / مدعی باشد اگر بر سر پیکان نرود\nصفت عاشق صادق به درستی آنست / که گرش سر برود از سر پیمان نرود\nبه نصیحتگر دل شیفته می‌باید گفت / برو ای خواجه که این درد به درمان نرود\nبه ملامت نبرند از دل ما صورت عشق / نقش بر سنگ نبشتست به طوفان نرود\nعشق را عقل نمی‌خواست که بیند لیکن / هیچ عیار نباشد که به زندان نرود\nسعدیا گر همه شب شرح غمش خواهی گفت / شب به پایان رود و شرح به پایان نرود",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ266",
        "title": "غزل ۲۶۶",
        "content": "غزل ۲۶۶\n\nدر من این عیب قدیمست و به در می‌نرود / که مرا بی می و معشوق به سر می‌نرود\nصبرم از دوست مفرمای و تعنت بگذار / کاین بلاییست که از طبع بشر می‌نرود\nمرغ مألوف که با خانه خدا انس گرفت / گر به سنگش بزنی جای دگر می‌نرود\nعجب از دیده گریان منت می‌آید / عجب آنست کز او خون جگر می‌نرود\nمن از این بازنیایم که گرفتم در پیش / اگرم می‌رود از پیش اگر می‌نرود\nخواستم تا نظری بنگرم و بازآیم / گفت از این کوچه ما راه به در می‌نرود\nجور معشوق چنان نیست که الزام رقیب / گویی ابریست که از پیش قمر می‌نرود\nتا تو منظور پدید آمدی ای فتنه پارس / هیچ دل نیست که دنبال نظر می‌نرود\nزخم شمشیر غمت را به شکیبایی و عقل / چند مرهم بنهادیم و اثر می‌نرود\nترک دنیا و تماشا و تنعم گفتیم / مهر مهریست که چون نقش حجر می‌نرود\nموضعی در همه آفاق ندانم امروز / کز حدیث من و حسن تو خبر می‌نرود\nای که گفتی مرو اندر پی خوبان سعدی / چند گویی مگس از پیش شکر می‌نرود",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ267",
        "title": "غزل ۲۶۷",
        "content": "غزل ۲۶۷\n\nسروبالایی به صحرا می‌رود / رفتنش بین تا چه زیبا می‌رود\nتا کدامین باغ از او خرمترست / کاو به رامش کردن آنجا می‌رود\nمی‌رود در راه و در اجزای خاک / مرده می‌گوید مسیحا می‌رود\nاین چنین بیخود نرفتی سنگدل / گر بدانستی چه بر ما می‌رود\nاهل دل را گو نگه دارید چشم / کان پری پیکر به یغما می‌رود\nهر که را در شهر دید از مرد و زن / دل ربود اکنون به صحرا می‌رود\nآفتاب و سرو غیرت می‌برند / کآفتابی سروبالا می‌رود\nباغ را چندان بساط افکنده‌اند / کآدمی بر فرش دیبا می‌رود\nعقل را با عشق زور پنجه نیست / کار مسکین از مدارا می‌رود\nسعدیا دل در سرش کردی و رفت / بلکه جانش نیز در پا می‌رود",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ268",
        "title": "غزل ۲۶۸",
        "content": "غزل ۲۶۸\n\nای ساربان آهسته رو کآرام جانم می‌رود / وآن دل که با خود داشتم با دلستانم می‌رود\nمن مانده‌ام مهجور از او بیچاره و رنجور از او / گویی که نیشی دور از او در استخوانم می‌رود\nگفتم به نیرنگ و فسون پنهان کنم ریش درون / پنهان نمی‌ماند که خون بر آستانم می‌رود\nمحمل بدار ای ساروان تندی مکن با کاروان / کز عشق آن سرو روان گویی روانم می‌رود\nاو می‌رود دامن کشان من زهر تنهایی چشان / دیگر مپرس از من نشان کز دل نشانم می‌رود\nبرگشت یار سرکشم بگذاشت عیش ناخوشم / چون مجمری پرآتشم کز سر دخانم می‌رود\nبا آن همه بیداد او وین عهد بی‌بنیاد او / در سینه دارم یاد او یا بر زبانم می‌رود\nبازآی و بر چشمم نشین ای دلستان نازنین / کآشوب و فریاد از زمین بر آسمانم می‌رود\nشب تا سحر می‌نغنوم و اندرز کس می‌نشنوم / وین ره نه قاصد می‌روم کز کف عنانم می‌رود\nگفتم بگریم تا ابل چون خر فروماند به گل / وین نیز نتوانم که دل با کاروانم می‌رود\nصبر از وصال یار من برگشتن از دلدار من / گر چه نباشد کار من هم کار از آنم می‌رود\nدر رفتن جان از بدن گویند هر نوعی سخن / من خود به چشم خویشتن دیدم که جانم می‌رود\nسعدی فغان از دست ما لایق نبود ای بی‌وفا / طاقت نمی‌آرم جفا کار از فغانم می‌رود",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ269",
        "title": "غزل ۲۶۹",
        "content": "غزل ۲۶۹\n\nآنکه مرا آرزوست دیر میسر شود / وینچه مرا در سرست عمر در این سر شود\nتا تو نیایی به فضل رفتن ما باطلست / ور به مثل پای سعی در طلبت سر شود\nبرق جمالی بجست خرمن خلقی بسوخت / زان همه آتش نگفت دود دلی برشود\nای نظر آفتاب هیچ زیان داردت / گر در و دیوار ما از تو منور شود\nگر نگهی دوست وار بر طرف ما کنی / حقه همان کیمیاست وین مس ما زر شود\nهوش خردمند را عشق به تاراج برد / من نشنیدم که باز صید کبوتر شود\nگر تو چنین خوبروی بار دگر بگذری / سنت پرهیزگار دین قلندر شود\nهر که به گل دربماند تا بنگیرند دست / هر چه کند جهد بیش پای فروتر شود\nچون متصور شود در دل ما نقش دوست / همچو بتش بشکنیم هر چه مصور شود\nپرتو خورشید عشق بر همه افتد ولیک / سنگ به یک نوع نیست تا همه گوهر شود\nهر که به گوش قبول دفتر سعدی شنید / دفتر وعظش به گوش همچو دف تر شود",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ270",
        "title": "غزل ۲۷۰",
        "content": "غزل ۲۷۰\n\nهر لحظه در برم دل از اندیشه خون شود / تا منتهای کار من از عشق چون شود\nدل برقرار نیست که گویم نصیحتی / از راه عقل و معرفتش رهنمون شود\nیار آن حریف نیست که از در درآیدم / عشق آن حدیث نیست که از دل برون شود\nفرهادوارم از لب شیرین گزیر نیست / ور کوه محنتم به مثل بیستون شود\nساکن نمی‌شود نفسی آب چشم من / سیماب طرفه نبود اگر بی سکون شود\nدم درکش از ملامتم ای دوست زینهار / کاین درد عاشقی به ملامت فزون شود\nجز دیده هیچ دوست ندیدم که سعی کرد / تا زعفران چهره من لاله گون شود\nدیوار دل به سنگ تعنت خراب گشت / رخت سرای عقل به یغما کنون شود\nچون دور عارض تو برانداخت رسم عقل / ترسم که عشق در سر سعدی جنون شود",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ271",
        "title": "غزل ۲۷۱",
        "content": "غزل ۲۷۱\n\nبخت این کند که رای تو با ما یکی شود / تا بشنود حسود و بر او ناوکی شود\nخونم بریز و بر سر خاکم گذار کن / کاین رنج و سختیم همه پیش اندکی شود\nآن را مسلم است تماشای نوبهار / کز عشق بوستان گل و خارش یکی شود\nای مفلس آنچه در سر توست از خیال گنج / پایت ضرورت است که در مهلکی شود\nسعدی در این کمند به دیوانگی فتاد / گر دیگرش خلاص بود زیرکی شود",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ272",
        "title": "غزل ۲۷۲",
        "content": "غزل ۲۷۲\n\nآن که نقشی دیگرش جایی مصور می‌شود / نقش او در چشم ما هر روز خوشتر می‌شود\nعشق دانی چیست سلطانی که هر جا خیمه زد / بی خلاف آن مملکت بر وی مقرر می‌شود\nدیگران را تلخ می‌آید شراب جور عشق / ما ز دست دوست می‌گیریم و شکر می‌شود\nدل ز جان برگیر و در بر گیر یار مهربان / گر بدین مقدارت آن دولت میسر می‌شود\nهرگزم در سر نبود اندیشه سودا ولیک / پیل اگر دربند می‌افتد مسخر می‌شود\nعیش‌ها دارم در این آتش که بینی دم به دم / کاندرونم گر چه می‌سوزد منور می‌شود\nتا نپنداری که با دیگر کسم خاطر خوشست / ظاهرم با جمع و خاطر جای دیگر می‌شود\nغیرتم گوید نگویم با حریفان راز خویش / باز می‌بینم که در آفاق دفتر می‌شود\nآب شوق از چشم سعدی می‌رود بر دست و خط / لاجرم چون شعر می‌آید سخن تر می‌شود\nقول مطبوع از درون سوزناک آید که عود / چون همی‌سوزد جهان از وی معطر می‌شود",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ273",
        "title": "غزل ۲۷۳",
        "content": "غزل ۲۷۳\n\nهفته‌ای می‌رود از عمر و به ده روز کشید / کز گلستان صفا بوی وفایی ندمید\nآن که برگشت و جفا کرد به هیچم بفروخت / به همه عالمش از من نتوانند خرید\nهر چه زان تلخ‌تر اندر همه عالم نبود / گو بگو از لب شیرین که لطیف است و لذیذ\nگر من از خار بترسم نبرم دامن گل / کام در کام نهنگ است بباید طلبید\nمرو ای دوست که ما بی تو نخواهیم نشست / مبر ای یار که ما از تو نخواهیم برید\nاز تو با مصلحت خویش نمی‌پردازم / که محال است که در خود نگرد هر که تو دید\nآفرین کردن و دشنام شنیدن سهل است / چه از آن به که بود با تو مرا گفت و شنید\nجهد بسیار بکردم که نگویم غم دل / عاقبت جان به دهان آمد و طاقت برسید\nآخر ای مطرب از این پرده عشاق بگرد / چند گویی که مرا پرده به چنگ تو درید\nتشنگانت به لب ای چشمه حیوان مردند / چند چون ماهی بر خشک توانند طپید\nسخن سعدی بشنو که تو خود زیبایی / خاصه آن وقت که در گوش کنی مروارید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ274",
        "title": "غزل ۲۷۴",
        "content": "غزل ۲۷۴\n\nچه سروست آن که بالا می‌نماید / عنان از دست دل‌ها می‌رباید\nکه زاد این صورت منظور محبوب / از این صورت ندانم تا چه زاید\nاگر صد نوبتش چون قرص خورشید / ببینم آب در چشم من آید\nکس اندر عهد ما مانند وی نیست / ولی ترسم به عهد ما نپاید\nفراغت زان طرف چندان که خواهی / وزین جانب محبت می‌فزاید\nحدیث عشق جانان گفتنی نیست / و گر گویی کسی همدرد باید\nدرازای شب از ناخفتگان پرس / که خواب آلوده را کوته نماید\nمرا پای گریز از دست او نیست / اگر می‌بنددم ور می‌گشاید\nرها کن تا بیفتد ناتوانی / که با سرپنجگان زور آزماید\nنشاید خون سعدی بی سبب ریخت / ولیکن چون مراد اوست شاید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ275",
        "title": "غزل ۲۷۵",
        "content": "غزل ۲۷۵\n\nنگفتم روزه بسیاری نپاید / ریاضت بگذرد سختی سر آید\nپس از دشواری آسانیست ناچار / ولیکن آدمی را صبر باید\nرخ از ما تا به کی پنهان کند عید / هلال آنک به ابرو می‌نماید\nسرابستان در این موسم چه بندی / درش بگشای تا دل برگشاید\nغلامان را بگو تا عود سوزند / کنیزک را بگو تا مشک ساید\nکه پندارم نگار سروبالا / در این دم تهنیت گویان درآید\nسواران حلقه بربودند و آن شوخ / هنوز از حلقه‌ها دل می‌رباید\nچو یار اندر حدیث آید به مجلس / مغنی را بگو تا کم سراید\nکه شعر اندر چنین مجلس نگنجد / بلی گر گفته سعدیست شاید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ276",
        "title": "غزل ۲۷۶",
        "content": "غزل ۲۷۶\n\nبه حسن دلبر من هیچ در نمی‌باید / جز این دقیقه که با دوستان نمی‌پاید\nحلاوتیست لب لعل آبدارش را / که در حدیث نیاید چو در حدیث آید\nز چشم غمزده خون می‌رود به حسرت آن / که او به گوشه چشم التفات فرماید\nبیا که دم به دمت یاد می‌رود هر چند / که یاد آب به جز تشنگی نیفزاید\nامیدوار تو جمعی که روی بنمایی / اگر چه فتنه نشاید که روی بنماید\nنخست خونم اگر می‌روی به قتل بریز / که گر نریزی از دیده‌ام بپالاید\nبه انتظار تو آبی که می‌رود از چشم / به آب چشم نماند که چشمه می‌زاید\nکنند هر کسی از حضرتت تمنایی / خلاف همت من کز توام تو می‌باید\nشکر به دست ترش روی خادمم مفرست / و گر به دست خودم زهر می‌دهی شاید\nتو همچو کعبه عزیز اوفتاده‌ای در اصل / که هر که وصل تو خواهد جهان بپیماید\nمن آن قیاس نکردم که زور بازوی عشق / عنان عقل ز دست حکیم برباید\nنگفتمت که به ترکان نظر مکن سعدی / چو ترک ترک نگفتی تحملت باید\nدر سرای در این شهر اگر کسی خواهد / که روی خوب نبیند به گل برانداید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ277",
        "title": "غزل ۲۷۷",
        "content": "غزل ۲۷۷\n\nبخت بازآید از آن در که یکی چون تو درآید / روی میمون تو دیدن در دولت بگشاید\nصبر بسیار بباید پدر پیر فلک را / تا دگر مادر گیتی چو تو فرزند بزاید\nاین لطافت که تو داری همه دل‌ها بفریبد / وین بشاشت که تو داری همه غم‌ها بزداید\nرشکم از پیرهن آید که در آغوش تو خسبد / زهرم از غالیه آید که بر اندام تو ساید\nنیشکر با همه شیرینی اگر لب بگشایی / پیش نطق شکرینت چو نی انگشت بخاید\nگر مرا هیچ نباشد نه به دنیا نه به عقبی / چون تو دارم همه دارم دگرم هیچ نباید\nدل به سختی بنهادم پس از آن دل به تو دادم / هر که از دوست تحمل نکند عهد نپاید\nبا همه خلق نمودم خم ابرو که تو داری / ماه نو هر که ببیند به همه کس بنماید\nگر حلالست که خون همه عالم تو بریزی / آن که روی از همه عالم به تو آورد نشاید\nچشم عاشق نتوان دوخت که معشوق نبیند / پای بلبل نتوان بست که بر گل نسراید\nسعدیا دیدن زیبا نه حرامست ولیکن / نظری گر بربایی دلت از کف برباید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ278",
        "title": "غزل ۲۷۸",
        "content": "غزل ۲۷۸\n\nسروی چو تو می‌باید تا باغ بیاراید / ور در همه باغستان سروی نبود شاید\nدر عقل نمی‌گنجد در وهم نمی‌آید / کز تخم بنی آدم فرزند پری زاید\nچندان دل مشتاقان بربود لب لعلت / کاندر همه شهر اکنون دل نیست که برباید\nهر کس سر سودایی دارند و تمنایی / من بنده فرمانم تا دوست چه فرماید\nگر سر برود قطعا در پای نگارینش / سهلست ولی ترسم کاو دست نیالاید\nحقا که مرا دنیا بی دوست نمی‌باید / با تفرقه خاطر دنیا به چه کار آید\nسرهاست در این سودا چون حلقه زنان بر در / تا بخت بلند این در بر روی که بگشاید\nترسم نکند لیلی هرگز به وفا میلی / تا خون دل مجنون از دیده نپالاید\nبر خسته نبخشاید آن سرکش سنگین دل / باشد که چو بازآید بر کشته ببخشاید\nساقی بده و بستان داد طرب از دنیا / کاین عمر نمی‌ماند و این عهد نمی‌پاید\nگویند چرا سعدی از عشق نپرهیزد / من مستم از این معنی هشیار سری باید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ279",
        "title": "غزل ۲۷۹",
        "content": "غزل ۲۷۹\n\nفراق را دلی از سنگ سختتر باید / مرا دلیست که با شوق بر نمی‌آید\nهنوز با همه بدعهدیت دعاگویم / بیا و گر همه دشنام می‌دهی شاید\nاگر چه هر چه جهانت به دل خریدارند / منت به جان بخرم تا کسی نیفزاید\nبکش چنان که توانی که بنده را نرسد / خلاف آن چه خداوندگار فرماید\nنه زنده را به تو میلست و مهربانی و بس / که مرده را به نسیمت روان بیاساید\nمپرس کشته شمشیر عشق را چونی / چنان که هر که ببیند بر او ببخشاید\nپدر که چون تو جگرگوشه از خدا می‌خواست / خبر نداشت که دیگر چه فتنه می‌زاید\nتوانگرا در رحمت به روی درویشان / مبند و گر تو ببندی خدای بگشاید\nبه خون سعدی اگر تشنه‌ای حلالت باد / تو دیر زی که مرا عمر خود نمی‌پاید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ280",
        "title": "غزل ۲۸۰",
        "content": "غزل ۲۸۰\n\nمرو به خواب که خوابت ز چشم برباید / گرت مشاهده خویش در خیال آید\nمجال صبر همین بود و منتهای شکیب / دگر مپای که عمر این همه نمی‌پاید\nچه ارمغانی از آن به که دوستان بینی / تو خود بیا که دگر هیچ در نمی‌باید\nاگر چه صاحب حسنند در جهان بسیار / چو آفتاب برآید ستاره ننماید\nز نقش روی تو مشاطه دست بازکشید / که شرم داشت که خورشید را بیاراید\nبه لطف دلبر من در جهان نبینی دوست / که دشمنی کند و دوستی بیفزاید\nنه زنده را به تو میلست و مهربانی و بس / که مرده را به نسیمت روان بیاساید\nدریغ نیست مرا هر چه هست در طلبت / دلی چه باشد و جانی چه در حساب آید\nچرا و چون نرسد دردمند عاشق را / مگر مطاوعت دوست تا چه فرماید\nگر آه سینه سعدی رسد به حضرت دوست / چه جای دوست که دشمن بر او ببخشاید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ281",
        "title": "غزل ۲۸۱",
        "content": "غزل ۲۸۱\n\nامیدوار چنانم که کار بسته برآید / وصال چون به سر آمد فراق هم به سر آید\nمن از تو سیر نگردم و گر ترش کنی ابرو / جواب تلخ ز شیرین مقابل شکر آید\nبه رغم دشمنم ای دوست سایه‌ای به سر آور / که موش کور نخواهد که آفتاب برآید\nگلم ز دست به دربرد روزگار مخالف / امید هست که خارم ز پای هم به درآید\nگرم حیات بماند نماند این غم و حسرت / و گر نمیرد بلبل درخت گل به بر آید\nز بس که در نظر آمد خیال روی تو ما را / چنان شدم که به جهدم خیال در نظر آید\nهزار قرعه به نامت زدیم و بازنگشتی / ندانم آیت رحمت به طالع که برآید\nضرورتست که روزی به کوه رفته ز دستت / چنان بگرید سعدی که آب تا کمر آید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ282",
        "title": "غزل ۲۸۲",
        "content": "غزل ۲۸۲\n\nمرا چو آرزوی روی آن نگار آید / چو بلبلم هوس ناله‌های زار آید\nمیان انجمن از لعل او چو آرم یاد / مرا سرشک چو یاقوت در کنار آید\nز رنگ لاله مرا روی دلبر آید یاد / ز شکل سبزه مرا یاد خط یار آید\nگلی به دست من آید چو روی تو هیهات / هزار سال دگر گر چنین بهار آید\nخسان خورند بر از باغ وصل او و مرا / ز گلستان جمالش نصیب خار آید\nطمع مدار وصالی که بی فراق بود / هرآینه پس هر مستیی خمار آید\nمرا زمانه ز یاران به منزلی انداخت / که راضیم به نسیمی کز آن دیار آید\nفراق یار به یک بار بیخ صبر بکند / بهار وصل ندانم که کی به بار آید\nدلا اگر چه که تلخست بیخ صبر ولی / چو بر امید وصالست خوشگوار آید\nپس از تحمل سختی امید وصل مراست / که صبح از شب و تریاک هم ز مار آید\nز چرخ عربده جو بس خدنگ تیر جفا / بجست و در دل مردان هوشیار آید\nچو عمر خوش نفسی گر گذر کنی بر من / مرا همان نفس از عمر در شمار آید\nبجز غلامی دلدار خویش سعدی را / ز کار و بار جهان گر شهیست عار آید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ283",
        "title": "غزل ۲۸۳",
        "content": "غزل ۲۸۳\n\nسرمست اگر درآیی عالم به هم برآید / خاک وجود ما را گرد از عدم برآید\nگر پرتوی ز رویت در کنج خاطر افتد / خلوت نشین جان را آه از حرم برآید\nگلدسته امیدی بر جان عاشقان نه / تا ره روان غم را خار از قدم برآید\nگفتی به کام روزی با تو دمی برآرم / آن کام برنیامد ترسم که دم برآید\nعاشق بگشتم ار چه دانسته بودم اول / کز تخم عشقبازی شاخ ندم برآید\nگویند دوستانم سودا و ناله تا کی / سودا ز عشق خیزد ناله ز غم برآید\nدل رفت و صبر و دانش ما مانده‌ایم و جانی / ور زان که غم غم توست آن نیز هم برآید\nهر دم ز سوز عشقت سعدی چنان بنالد / کز شعر سوزناکش دود از قلم برآید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ284",
        "title": "غزل ۲۸۴",
        "content": "غزل ۲۸۴\n\nبه کوی لاله رخان هر که عشقباز آید / امید نیست که دیگر به عقل بازآید\nکبوتری که دگر آشیان نخواهد دید / قضا همی‌بردش تا به چنگ باز آید\nندانم ابروی شوخت چگونه محرابیست / که گر ببیند زندیق در نماز آید\nبزرگوار مقامی و نیکبخت کسی / که هر دم از در او چون تویی فراز آید\nترش نباشم اگر صد جواب تلخ دهی / که از دهان تو شیرین و دلنواز آید\nبیا و گونه زردم ببین و نقش بخوان / که گر حدیث کنم قصه‌ای دراز آید\nخروشم از تف سینه‌ست و ناله از سر درد / نه چون دگر سخنان کز سر مجاز آید\nبه جای خاک قدم بر دو چشم سعدی نه / که هر که چون تو گرامی بود به ناز آید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ285",
        "title": "غزل ۲۸۵",
        "content": "غزل ۲۸۵\n\nکاروانی شکر از مصر به شیراز آید / اگر آن یار سفرکرده ما بازآید\nگو تو بازآی که گر خون منت در خورد است / پیشت آیم چو کبوتر که به پرواز آید\nنام و ننگ و دل و دین گو برود این مقدار / چیست تا در نظر عاشق جانباز آید\nمن خود این سنگ به جان می‌طلبیدم همه عمر / کاین قفس بشکند و مرغ به پرواز آید\nاگر این داغ جگرسوز که بر جان من است / بر دل کوه نهی سنگ به آواز آید\nمن همان روز که روی تو بدیدم گفتم / هیچ شک نیست که از روی چنین ناز آید\nهر چه در صورت عقل آید و در وهم و قیاس / آن که محبوب من است از همه ممتاز آید\nگر تو بازآیی و بر ناظر سعدی بروی / هیچ غم نیست که منظور به اعزاز آید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ286",
        "title": "غزل ۲۸۶",
        "content": "غزل ۲۸۶\n\nاگر آن عهدشکن با سر میثاق آید / جان رفته‌ست که با قالب مشتاق آید\nهمه شب‌های جهان روز کند طلعت او / گر چو صبحیش نظر بر همه آفاق آید\nهر غمی را فرجی هست ولیکن ترسم / پیش از آنم بکشد زهر که تریاق آید\nبندگی هیچ نکردیم و طمع می‌داریم / که خداوندی از آن سیرت و اخلاق آید\nگر همه صورت خوبان جهان جمع کنند / روی زیبای تو دیباچه اوراق آید\nدیگری گر همه احسان کند از من بخل است / وز تو مطبوع بود گر همه احراق آید\nسرو از آن پای گرفته‌ست به یک جای مقیم / که اگر با تو رود شرمش از آن ساق آید\nبی تو گر باد صبا می‌زندم بر دل ریش / همچنان است که آتش که به حراق آید\nگر فراقت نکشد جان به وصالت بدهم / تو گرو بردی اگر جفت و اگر طاق آید\nسعدیا هر که ندارد سر جان افشانی / مرد آن نیست که در حلقه عشاق آید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ287",
        "title": "غزل ۲۸۷",
        "content": "غزل ۲۸۷\n\nنه چندان آرزومندم که وصفش در بیان آید / و گر صد نامه بنویسم حکایت بیش از آن آید\nمرا تو جان شیرینی به تلخی رفته از اعضا / الا ای جان به تن بازآ و گر نه تن به جان آید\nملامت‌ها که بر من رفت و سختی‌ها که پیش آمد / گر از هر نوبتی فصلی بگویم داستان آید\nچه پروای سخن گفتن بود مشتاق خدمت را / حدیث آن گه کند بلبل که گل با بوستان آید\nچه سود آب فرات آن گه که جان تشنه بیرون شد / چو مجنون بر کنار افتاد لیلی با میان آید\nمن ای گل دوست می‌دارم تو را کز بوی مشکینت / چنان مستم که گویی بوی یار مهربان آید\nنسیم صبح را گفتم تو با او جانبی داری / کز آن جانب که او باشد صبا عنبرفشان آید\nگناه توست اگر وقتی بنالد ناشکیبایی / ندانستی که چون آتش دراندازی دخان آید\nخطا گفتم به نادانی که جوری می‌کند عذرا / نمی‌باید که وامق را شکایت بر زبان آید\nقلم خاصیتی دارد که سر تا سینه بشکافی / دگربارش بفرمایی به فرق سر دوان آید\nزمین باغ و بستان را به عشق باد نوروزی / بباید ساخت با جوری که از باد خزان آید\nگرت خونابه گردد دل ز دست دوستان سعدی / نه شرط دوستی باشد که از دل بر دهان آید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ288",
        "title": "غزل ۲۸۸",
        "content": "غزل ۲۸۸\n\nکه برگذشت که بوی عبیر می‌آید / که می‌رود که چنین دلپذیر می‌آید\nنشان یوسف گم کرده می‌دهد یعقوب / مگر ز مصر به کنعان بشیر می‌آید\nز دست رفتم و بی دیدگان نمی‌دانند / که زخم‌های نظر بر بصیر می‌آید\nهمی‌خرامد و عقلم به طبع می‌گوید / نظر بدوز که آن بی‌نظیر می‌آید\nجمال کعبه چنان می‌دواندم به نشاط / که خارهای مغیلان حریر می‌آید\nنه آن چنان به تو مشغولم ای بهشتی رو / که یاد خویشتنم در ضمیر می‌آید\nز دیدنت نتوانم که دیده دربندم / و گر مقابله بینم که تیر می‌آید\nهزار جامه معنی که من براندازم / به قامتی که تو داری قصیر می‌آید\nبه کشتن آمده بود آن که مدعی پنداشت / که رحمتی مگرش بر اسیر می‌آید\nرسید ناله سعدی به هر که در آفاق / هم آتشی زده‌ای تا نفیر می‌آید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ289",
        "title": "غزل ۲۸۹",
        "content": "غزل ۲۸۹\n\nآن نه عشق است که از دل به دهان می‌آید / وان نه عاشق که ز معشوق به جان می‌آید\nگو برو در پس زانوی سلامت بنشین / آن که از دست ملامت به فغان می‌آید\nکشتی هر که در این ورطه خونخوار افتاد / نشنیدیم که دیگر به کران می‌آید\nیا مسافر که در این بادیه سرگردان شد / دیگر از وی خبر و نام و نشان می‌آید\nچشم رغبت که به دیدار کسی کردی باز / باز بر هم منه ار تیر و سنان می‌آید\nعاشق آن است که بی خویشتن از ذوق سماع / پیش شمشیر بلا رقص‌کنان می‌آید\nحاش لله که من از تیر بگردانم روی / گر بدانم که از آن دست و کمان می‌آید\nکشته بینند و مقاتل نشناسند که کیست / کاین خدنگ از نظر خلق نهان می‌آید\nاندرون با تو چنان انس گرفته‌ست مرا / که ملالم ز همه خلق جهان می‌آید\nشرط عشق است که از دوست شکایت نکنند / لیکن از شوق حکایت به زبان می‌آید\nسعدیا این همه فریاد تو بی دردی نیست / آتشی هست که دود از سر آن می‌آید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ290",
        "title": "غزل ۲۹۰",
        "content": "غزل ۲۹۰\n\nتو را سریست که با ما فرو نمی‌آید / مرا دلی که صبوری از او نمی‌آید\nکدام دیده به روی تو باز شد همه عمر / که آب دیده به رویش فرو نمی‌آید\nجز این قدر نتوان گفت بر جمال تو عیب / که مهربانی از آن طبع و خو نمی‌آید\nچه جور کز خم چوگان زلف مشکینت / بر اوفتاده مسکین چو گو نمی‌آید\nاگر هزار گزند آید از تو بر دل ریش / بد از منست که گویم نکو نمی‌آید\nگر از حدیث تو کوته کنم زبان امید / که هیچ حاصل از این گفت و گو نمی‌آید\nگمان برند که در عودسوز سینه من / بمرد آتش معنی که بو نمی‌آید\nچه عاشقست که فریاد دردناکش نیست / چه مجلسست کز او های و هو نمی‌آید\nبه شیر بود مگر شور عشق سعدی را / که پیر گشت و تغیر در او نمی‌آید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ291",
        "title": "غزل ۲۹۱",
        "content": "غزل ۲۹۱\n\nآنک از جنت فردوس یکی می‌آید / اختری می‌گذرد یا ملکی می‌آید\nهر شکرپاره که در می‌رسد از عالم غیب / بر دل ریش عزیزان نمکی می‌آید\nتا مگر یافته گردد نفسی خدمت او / نفسی می‌رود از عمر و یکی می‌آید\nسعدیا لشکر سلطان غمش ملک وجود / هم بگیرد که دمادم یزکی می‌آید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ292",
        "title": "غزل ۲۹۲",
        "content": "غزل ۲۹۲\n\nشیرین دهان آن بت عیار بنگرید / در در میان لعل شکربار بنگرید\nبستان عارضش که تماشاگه دلست / پرنرگس و بنفشه و گلنار بنگرید\nاز ما به یک نظر بستاند هزار دل / این آبروی و رونق بازار بنگرید\nسنبل نشانده بر گل سوری نگه کنید / عنبرفشانده گرد سمن زار بنگرید\nامروز روی یار بسی خوبتر ز دیست / امسال کار من بتر از پار بنگرید\nدر عهد شاه عادل اگر فتنه نادرست / این چشم مست و فتنه خون خوار بنگرید\nگفتار بشنویدش و دانم که خود ز کبر / با کس سخن نگوید رفتار بنگرید\nآن دم که جعد زلف پریشان برافکند / صد دل به زیر طره طرار بنگرید\nگنجیست درج در عقیقین آن پسر / بالای گنج حلقه زده مار بنگرید\nچشمش به تیغ غمزه خون خوار خیره کش / شهری گرفت قوت بیمار بنگرید\nآتشکدست باطن سعدی ز سوز عشق / سوزی که در دلست در اشعار بنگرید\nدی گفت سعدیا من از آن توام به طنز / این عشوه دروغ دگربار بنگرید",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ293",
        "title": "غزل ۲۹۳",
        "content": "غزل ۲۹۳\n\nآفتابست آن پری رخ یا ملایک یا بشر / قامتست آن یا قیامت یا الف یا نیشکر\nهد صبری ما تولی رد عقلی ما ثنا / صاد قلبی ما تمشی زاد وجدی ما عبر\nگلبنست آن یا تن نازک نهادش یا حریر / آهنست آن یا دل نامهربانش یا حجر\nتهت و المطلوب عندی کیف حالی ان نا / حرت و المامول نحوی ما احتیالی ان هجر\nباغ فردوسست گلبرگش نخوانم یا بهار / جان شیرینست خورشیدش نگویم یا قمر\nقل لمن یبغی فرارا منه هل لی سلوه / ام علی التقدیر انی ابتغی این المفر\nبر فراز سرو سیمینش چو بخرامد به ناز / چشم شورانگیز بین تا نجم بینی بر شجر\nیکره المحبوب وصلی انتهی عما نهی / یرسم المنظور قتلی ارتضی فیما امر\nکاش اندک مایه نرمی در خطابش دیدمی / ور مرا عشقش به سختی کشت سهلست این قدر\nقیل لی فی الحب اخطار و تحصیل المنی / دوله القی بمن القی بروحی فی الخطر\nگوشه گیر ای یار یا جان در میان آور که عشق / تیربارانست یا تسلیم باید یا حذر\nفالتنائی غصه ما ذاق الامن صبا / و التدانی فرصه ما نال الا من صبر\nدختران طبع را یعنی سخن با این جمال / آبرویی نیست پیش آن آن زیبا پسر\nلحظک القتال یغوی فی هلاکی لا تدع / عطفک المیاس یسعی فی بلائی لا تذر\nآخر ای سرو روان بر ما گذر کن یک زمان / آخر ای آرام جان در ما نظر کن یک نظر\nیا رخیم الجسم لو لا انت شخصی ما انحنی / یا کحیل الطرف لو لا انت دمعی ما انحدر\nدوستی را گفتم اینک عمر شد گفت ای عجب / طرفه می‌دارم که بی دلدار چون بردی به سر\nبعض خلانی اتانی سائلا عن قصتی / قلت لا تسئل صفار الوجه یغنی عن خبر\nگفت سعدی صبر کن یا سیم و زر ده یا گریز / عشق را یا مال باید یا صبوری یا سفر",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ294",
        "title": "غزل ۲۹۴",
        "content": "غزل ۲۹۴\n\nآمد گه آن که بوی گلزار / منسوخ کند گلاب عطار\nخواب از سر خفتگان به دربرد / بیداری بلبلان اسحار\nما کلبه زهد برگرفتیم / سجاده که می‌برد به خمار\nیک رنگ شویم تا نباشد / این خرقه سترپوش زنار\nبرخیز که چشم‌های مستت / خفتست و هزار فتنه بیدار\nوقتی صنمی دلی ربودی / تو خلق ربوده‌ای به یک بار\nیا خاطر خویشتن به ما ده / یا خاطر ما ز دست بگذار\nنه راه شدن نه روی بودن / معشوقه ملول و ما گرفتار\nهم زخم تو به چو می‌خورم زخم / هم بار تو به چو می‌کشم بار\nمن پیش نهاده‌ام که در خون / برگردم و برنگردم از یار\nگر دنیی و آخرت بیاری / کاین هر دو بگیر و دوست بگذار\nما یوسف خود نمی‌فروشیم / تو سیم سیاه خود نگه دار",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ295",
        "title": "غزل ۲۹۵",
        "content": "غزل ۲۹۵\n\nخفتن عاشق یکیست بر سر دیبا و خار / چون نتواند کشید دست در آغوش یار\nگر دگری را شکیب هست ز دیدار دوست / من نتوانم گرفت بر سر آتش قرار\nآتش آه است و دود می‌رودش تا به سقف / چشمه چشمست و موج می‌زندش بر کنار\nگر تو ز ما فارغی ما به تو مستظهریم / ور تو ز ما بی نیاز ما به تو امیدوار\nای که به یاران غار مشتغلی دوستکام / غمزده‌ای بر درست چون سگ اصحاب غار\nاین همه بار احتمال می‌کنم و می‌روم / اشتر مست از نشاط گرم رود زیر بار\nما سپر انداختیم گردن تسلیم پیش / گر بکشی حاکمی ور بدهی زینهار\nتیغ جفا گر زنی ضرب تو آسایشست / روی ترش گر کنی تلخ تو شیرین گوار\nسعدی اگر داغ عشق در تو مؤثر شود / فخر بود بنده را داغ خداوندگار",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ296",
        "title": "غزل ۲۹۶",
        "content": "غزل ۲۹۶\n\nدولت جان پرورست صحبت آمیزگار / خلوت بی مدعی سفره بی انتظار\nآخر عهد شبست اول صبح ای ندیم / صبح دوم بایدت سر ز گریبان برآر\nدور نباشد که خلق روز تصور کنند / گر بنمایی به شب طلعت خورشیدوار\nمشعله‌ای برفروز مشغله‌ای پیش گیر / تا ببرم از سرم زحمت خواب و خمار\nخیز و غنیمت شمار جنبش باد ربیع / ناله موزون مرغ بوی خوش لاله زار\nبرگ درختان سبز پیش خداوند هوش / هر ورقی دفتریست معرفت کردگار\nروز بهارست خیز تا به تماشا رویم / تکیه بر ایام نیست تا دگر آید بهار\nوعده که گفتی شبی با تو به روز آورم / شب بگذشت از حساب روز برفت از شمار\nدور جوانی گذشت موی سیه پیسه گشت / برق یمانی بجست گرد بماند از سوار\nدفتر فکرت بشوی گفته سعدی بگوی / دامن گوهر بیار بر سر مجلس ببار",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ297",
        "title": "غزل ۲۹۷",
        "content": "غزل ۲۹۷\n\nزنده کدام است بر هوشیار / آن که بمیرد به سر کوی یار\nعاشق دیوانه سرمست را / پند خردمند نیاید به کار\nسر که به کشتن بنهی پیش دوست / به که به گشتن بنهی در دیار\nای که دلم بردی و جان سوختی / در سر سودای تو شد روزگار\nشربت زهر ار تو دهی نیست تلخ / کوه احد گر تو نهی نیست بار\nبندی مهر تو نیابد خلاص / غرقه عشق تو نبیند کنار\nدرد نهانی دل تنگم بسوخت / لاجرمم عشق ببود آشکار\nدر دلم آرام تصور مکن / وز مژه‌ام خواب توقع مدار\nگر گله از ماست شکایت بگوی / ور گنه از توست غرامت بیار\nبر سر پا عذر نباشد قبول / تا ننشینی ننشیند غبار\nدل چه محل دارد و دینار چیست / مدعیم گر نکنم جان نثار\nسعدی اگر زخم خوری غم مخور / فخر بود داغ خداوندگار",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ298",
        "title": "غزل ۲۹۸",
        "content": "غزل ۲۹۸\n\nشرط است جفا کشیدن از یار / خمر است و خمار و گلبن و خار\nمن معتقدم که هر چه گویی / شیرین بود از لب شکربار\nپیش دگری نمی‌توان رفت / از تو به تو آمدم به زنهار\nعیبت نکنم اگر بخندی / بر من چو بگریم از غمت زار\nشک نیست که بوستان بخندد / هر گه که بگرید ابر آذار\nتو می‌روی و خبر نداری / واندر عقبت قلوب و ابصار\nگر پیش تو نوبتی بمیرم / هیچم نبود گزند و تیمار\nجز حسرت آن که زنده گردم / تا پیش بمیرمت دگربار\nگفتم که به گوشه‌ای چو سنگی / بنشینم و روی دل به دیوار\nدانم که میسرم نگردد / تو سنگ درآوری به گفتار\nسعدی نرود به سختی از پیش / با قید کجا رود گرفتار",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ299",
        "title": "غزل ۲۹۹",
        "content": "غزل ۲۹۹\n\nای صبر پای دار که پیمان شکست یار / کارم ز دست رفت و نیامد به دست یار\nبرخاست آهم از دل و در خون نشست چشم / یا رب ز من چه خاست که بی من نشست یار\nدر عشق یار نیست مرا صبر و سیم و زر / لیک آب چشم و آتش دل هر دو هست یار\nچون قامتم کمان صفت از غم خمیده دید / چون تیر ناگهان ز کنارم بجست یار\nسعدی به بندگیش کمر بسته‌ای ولیک / منت منه که طرفی از این برنبست یار\nاکنون که بی‌وفایی یارت درست شد / در دل شکن امید که پیمان شکست یار",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ300",
        "title": "غزل ۳۰۰",
        "content": "غزل ۳۰۰\n\nیار آن بود که صبر کند بر جفای یار / ترک رضای خویش کند در رضای یار\nگر بر وجود عاشق صادق نهند تیغ / بیند خطای خویش و نبیند خطای یار\nیار از برای نفس گرفتن طریق نیست / ما نفس خویشتن بکشیم از برای یار\nیاران شنیده‌ام که بیابان گرفته‌اند / بی‌طاقت از ملامت خلق و جفای یار\nمن ره نمی‌برم مگر آن جا که کوی دوست / من سر نمی‌نهم مگر آن جا که پای یار\nگفتی هوای باغ در ایام گل خوشست / ما را به در نمی‌رود از سر هوای یار\nبستان بی مشاهده دیدن مجاهده‌ست / ور صد درخت گل بنشانی به جای یار\nای باد اگر به گلشن روحانیان روی / یار قدیم را برسانی دعای یار\nما را ز درد عشق تو با کس حدیث نیست / هم پیش یار گفته شود ماجرای یار\nهر کس میان جمعی و سعدی و گوشه‌ای / بیگانه باشد از همه خلق آشنای یار",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ301",
        "title": "غزل ۳۰۱",
        "content": "غزل ۳۰۱\n\nهر شب اندیشه دیگر کنم و رای دگر / که من از دست تو فردا بروم جای دگر\nبامدادان که برون می‌نهم از منزل پای / حسن عهدم نگذارد که نهم پای دگر\nهر کسی را سر چیزی و تمنای کسیست / ما به غیر از تو نداریم تمنای دگر\nزان که هرگز به جمال تو در آیینه وهم / متصور نشود صورت و بالای دگر\nوامقی بود که دیوانه عذرایی بود / منم امروز و تویی وامق و عذرای دگر\nوقت آنست که صحرا گل و سنبل گیرد / خلق بیرون شده هر قوم به صحرای دگر\nبامدادان به تماشای چمن بیرون آی / تا فراغ از تو نماند به تماشای دگر\nهر صباحی غمی از دور زمان پیش آید / گویم این نیز نهم بر سر غم‌های دگر\nبازگویم نه که دوران حیات این همه نیست / سعدی امروز تحمل کن و فردای دگر",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ302",
        "title": "غزل ۳۰۲",
        "content": "غزل ۳۰۲\n\nبه فلک می‌رسد از روی چو خورشید تو نور / قل هو الله احد چشم بد از روی تو دور\nآدمی چون تو در آفاق نشان نتوان داد / بلکه در جنت فردوس نباشد چو تو حور\nحور فردا که چنین روی بهشتی بیند / گرش انصاف بود معترف آید به قصور\nشب ما روز نباشد مگر آن گاه که تو / از شبستان به درآیی چو صباح از دیجور\nزندگان را نه عجب گر به تو میلی باشد / مردگان بازنشینند به عشقت ز قبور\nآن بهایم نتوان گفت که جانی دارد / که ندارد نظری با چو تو زیبامنظور\nسحر چشمان تو باطل نکند چشم آویز / مست چندان که بکوشند نباشد مستور\nاین حلاوت که تو داری نه عجب کز دستت / عسلی دوزد و زنار ببندد زنبور\nآن چه در غیبتت ای دوست به من می‌گذرد / نتوانم که حکایت کنم الا به حضور\nمنم امروز و تو انگشت نمای زن و مرد / من به شیرین سخنی تو به نکویی مشهور\nسختم آید که به هر دیده تو را می‌نگرند / سعدیا غیرتت آمد نه عجب سعد غیور",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ303",
        "title": "غزل ۳۰۳",
        "content": "غزل ۳۰۳\n\nپروانه نمی‌شکیبد از دور / ور قصد کند بسوزدش نور\nهر کس به تعلقی گرفتار / صاحب نظران به عشق منظور\nآن روز که روز حشر باشد / دیوان حساب و عرض منشور\nما زنده به ذکر دوست باشیم / دیگر حیوان به نفخه صور\nیا رب که تو در بهشت باشی / تا کس نکند نگاه در حور\nما مست شراب ناب عشقیم / نه تشنه سلسبیل و کافور\nبیم است شرار آه مشتاق / کآتش بزند حجاب مستور\nمن دانم و دردمند بیدار / آهنگ شب دراز دیجور\nآخر ز هلاک ما چه خیزد / سیمرغ چه می‌کند به عصفور\nنزدیک نمی‌شوی به صورت / وز دیده دل نمی‌شوی دور\nاز پیش تو راه رفتنم نیست / گردن به کمند به که مهجور\nسعدی چو مرادت انگبین است / واجب بود احتمال زنبور",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ304",
        "title": "غزل ۳۰۴",
        "content": "غزل ۳۰۴\n\nآن کیست که می‌رود به نخجیر / پای دل دوستان به زنجیر\nهمشیره جادوان بابل / همسایه لعبتان کشمیر\nاین است بهشت اگر شنیدی / کز دیدن آن جوان شود پیر\nاز عشق کمان دست و بازوش / افتاده خبر ندارد از تیر\nنقاش که صورتش ببیند / از دست بیفکند تصاویر\nای سخت جفای سست پیوند / رفتی و چنین برفت تقدیر\nکوته نظران ملامت از عشق / بی فایده می‌کنند و تحذیر\nبا جان من از جسد برآید / خونی که فروشده‌ست با شیر\nگر جان طلبد حبیب عشاق / نه منع روا بود نه تأخیر\nآن را که مراد دوست باید / گو ترک مراد خویشتن گیر\nسعدی چو اسیر عشق ماندی / تدبیر تو چیست ترک تدبیر",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ305",
        "title": "غزل ۳۰۵",
        "content": "غزل ۳۰۵\n\nاز همه باشد به حقیقت گزیر / وز تو نباشد که نداری نظیر\nمشرب شیرین نبود بی زحام / دعوت منعم نبود بی فقیر\nآن عرق است از بدنت یا گلاب / آن نفس است از دهنت یا عبیر\nبذل تو کردم تن و هوش و روان / وقف تو کردم دل و چشم و ضمیر\nدل چه بود جان که بدو زنده‌ام / گو بده ای دوست که گویم بگیر\nراحت جان باشد از آن قبضه تیغ / مرهم دل باشد از آن جعبه تیر\nدرد نهانی به که گویم که نیست / باخبر از درد من الا خبیر\nعیب کنندم که چه دیدی در او / کور نداند که چه بیند بصیر\nچون نرود در پی صاحب کمند / آهوی بیچاره به گردن اسیر\nهر که دل شیفته دارد چو من / بس که بگوید سخن دلپذیر\nناله سعدی به چه دانی خوش است / بوی خوش آید چو بسوزد عبیر",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ306",
        "title": "غزل ۳۰۶",
        "content": "غزل ۳۰۶\n\nای پسر دلربا وی قمر دلپذیر / از همه باشد گریز وز تو نباشد گزیر\nتا تو مصور شدی در دل یکتای من / جای تصور نماند دیگرم اندر ضمیر\nعیب کنندم که چند در پی خوبان روی / چون نرود بنده‌وار هر که برندش اسیر\nبسته زنجیر زلف زود نیابد خلاص / دیر برآید به جهد هر که فرو شد به قیر\nچون تو بتی بگذرد سروقد سیم ساق / هر که در او ننگرد مرده بود یا ضریر\nگر نبرم ناز دوست کیست که مانند اوست / کبر کند بی خلاف هر که بود بی‌نظیر\nقامت زیبای سرو کاین همه وصفش کنند / هست به صورت بلند لیک به معنی قصیر\nهر که طلبکار توست روی نتابد ز تیغ / وان که هوادار توست بازنگردد به تیر\nبوسه دهم بنده‌وار بر قدمت ور سرم / در سر این می‌رود بی سر و پایی مگیر\nسعدی اگر خون و مال صرف شود در وصال / آنت مقامی بزرگ اینت بهایی حقیر\nگر تو ز ما فارغی وز همه کس بی نیاز / ما به تو مستظهریم وز همه عالم فقیر",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ307",
        "title": "غزل ۳۰۷",
        "content": "غزل ۳۰۷\n\nدل برگرفتی از برم ای دوست دست گیر / کز دست می‌رود سرم ای دوست دست گیر\nشرط است دستگیری درمندگان و من / هر روز ناتوان ترم ای دوست دست گیر\nپایاب نیست بحر غمت را و من غریق / خواهم که سر برآورم ای دوست دست گیر\nسر می‌نهم که پای برآرم ز دام عشق / وین کی شود میسرم ای دوست دست گیر\nدل جان همی‌سپارد و فریاد می‌کند / کآخر به کار تو درم ای دوست دست گیر\nراضی شدم به یک نظر اکنون که وصل نیست / آخر بدین محقرم ای دوست دست گیر\nاز دامن تو دست ندارم که دست نیست / بر دستگیر دیگرم ای دوست دست گیر\nسعدی نه بارها به تو برداشت دست عجز / یک بارش از سر کرم ای دوست دست گیر",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ308",
        "title": "غزل ۳۰۸",
        "content": "غزل ۳۰۸\n\nفتنه‌ام بر زلف و بالای تو ای بدر منیر / قامت است آن یا قیامت عنبر است آن یا عبیر\nگم شدم در راه سودا رهنمایا ره نمای / شخصم از پای اندر آمد دستگیرا دست گیر\nگر ز پیش خود برانی چون سگ از مسجد مرا / سر ز حکمت برندارم چون مرید از گفت پیر\nناوک فریاد من هر ساعت از مجرای دل / بگذرد از چرخ اطلس همچو سوزن از حریر\nچون کنم کز دل شکیبایم ز دلبر ناشکیب / چون کنم کز جان گزیر است و ز جانان ناگزیر\nبی تو گر در جنتم ناخوش شراب سلسبیل / با تو گر در دوزخم خرم هوای زمهریر\nگر بپرد مرغ وصلت در هوای بخت من / وه که آن ساعت ز شادی چارپر گردم چو تیر\nتا روانم هست خواهم راند نامت بر زبان / تا وجودم هست خواهم کند نقشت در ضمیر\nگر نبارد فضل باران عنایت بر سرم / لابه بر گردون رسانم چون جهودان در فطیر\nبوالعجب شوریده‌ام سهوم به رحمت درگذار / سهمگن درمانده‌ام جرمم به طاعت درپذیر\nآه دردآلود سعدی گر ز گردون بگذرد / در تو کافردل نگیرد ای مسلمانان نفیر",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ309",
        "title": "غزل ۳۰۹",
        "content": "غزل ۳۰۹\n\nما در این شهر غریبیم و در این ملک فقیر / به کمند تو گرفتار و به دام تو اسیر\nدر آفاق گشاده‌ست ولیکن بسته‌ست / از سر زلف تو در پای دل ما زنجیر\nمن نظر بازگرفتن نتوانم همه عمر / از من ای خسرو خوبان تو نظر بازمگیر\nگر چه در خیل تو بسیار به از ما باشد / ما تو را در همه عالم نشناسیم نظیر\nدر دلم بود که جان بر تو فشانم روزی / باز در خاطرم آمد که متاعیست حقیر\nاین حدیث از سر دردیست که من می‌گویم / تا بر آتش ننهی بوی نیاید ز عبیر\nگر بگویم که مرا حال پریشانی نیست / رنگ رخسار خبر می‌دهد از سر ضمیر\nعشق پیرانه سر از من عجبت می‌آید / چه جوانی تو که از دست ببردی دل پیر\nمن از این هر دو کمانخانه ابروی تو چشم / برنگیرم وگرم چشم بدوزند به تیر\nعجب از عقل کسانی که مرا پند دهند / برو ای خواجه که عاشق نبود پندپذیر\nسعدیا پیکر مطبوع برای نظر است / گر نبینی چه بود فایده چشم بصیر",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ310",
        "title": "غزل ۳۱۰",
        "content": "غزل ۳۱۰\n\nای به خلق از جهانیان ممتاز / چشم خلقی به روی خوب تو باز\nلازم است آن که دارد این همه لطف / که تحمل کنندش این همه ناز\nای به عشق درخت بالایت / مرغ جان رمیده در پرواز\nآن نه صاحب نظر بود که کند / از چنین روی در به روی فراز\nبخورم گر ز دست توست نبید / نکنم گر خلاف توست نماز\nگر بگریم چو شمع معذورم / کس نگوید در آتشم مگداز\nمی‌نگفتم سخن در آتش عشق / تا نگفت آب دیده غماز\nآب و آتش خلاف یک دگرند / نشنیدیم عشق و صبر انباز\nهر که دیدار دوست می‌طلبد / دوستی را حقیقت است و مجاز\nآرزومند کعبه را شرط است / که تحمل کند نشیب و فراز\nسعدیا زنده عاشقی باشد / که بمیرد بر آستان نیاز",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ311",
        "title": "غزل ۳۱۱",
        "content": "غزل ۳۱۱\n\nمتقلب درون جامه ناز / چه خبر دارد از شبان دراز\nعاقل انجام عشق می‌بیند / تا هم اول نمی‌کند آغاز\nجهد کردم که دل به کس ندهم / چه توان کرد با دو دیده باز\nزینهار از بلای تیر نظر / که چو رفت از کمان نیاید باز\nمگر از شوخی تذروان بود / که فرودوختند دیده باز\nمحتسب در قفای رندانست / غافل از صوفیان شاهدباز\nپارسایی که خمر عشق چشید / خانه گو با معاشران پرداز\nهر که را با گل آشنایی بود / گو برو با جفای خار بساز\nسپرت می‌بباید افکندن / ای که دل می‌دهی به تیرانداز\nهر چه بینی ز دوستان کرمست / گر اهانت کنند و گر اعزاز\nدست مجنون و دامن لیلی / روی محمود و خاک پای ایاز\nهیچ بلبل نداند این دستان / هیچ مطرب ندارد این آواز\nهر متاعی ز معدنی خیزد / شکر از مصر و سعدی از شیراز",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ312",
        "title": "غزل ۳۱۲",
        "content": "غزل ۳۱۲\n\nبزرگ دولت آن کز درش تو آیی باز / بیا بیا که به خیر آمدی کجایی باز\nرخی کز او متصور نمی‌شود آرام / چرا نمودی و دیگر نمی‌نمایی باز\nدر دو لختی چشمان شوخ دلبندت / چه کرده‌ام که به رویم نمی‌گشایی باز\nاگر تو را سر ما هست یا غم ما نیست / من از تو دست ندارم به بی‌وفایی باز\nشراب وصل تو در کام جان من ازلیست / هنوز مستم از آن جام آشنایی باز\nدلی که بر سر کوی تو گم کنم هیهات / که جز به روی تو بینم به روشنایی باز\nتو را هرآینه باید به شهر دیگر رفت / که دل نماند در این شهر تا ربایی باز\nعوام خلق ملامت کنند صوفی را / کز این هوا و طبیعت چرا نیایی باز\nاگر حلاوت مستی بدانی ای هشیار / به عمر خود نبری نام پارسایی باز\nگرت چو سعدی از این در نواله‌ای بخشند / برو که خو نکنی هرگز از گدایی باز",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ313",
        "title": "غزل ۳۱۳",
        "content": "غزل ۳۱۳\n\nبرآمد باد صبح و بوی نوروز / به کام دوستان و بخت پیروز\nمبارک بادت این سال و همه سال / همایون بادت این روز و همه روز\nچو آتش در درخت افکند گلنار / دگر منقل منه آتش میفروز\nچو نرگس چشم بخت از خواب برخاست / حسد گو دشمنان را دیده بردوز\nبهاری خرم است ای گل کجایی / که بینی بلبلان را ناله و سوز\nجهان بی ما بسی بوده‌ست و باشد / برادر جز نکونامی میندوز\nنکویی کن که دولت بینی از بخت / مبر فرمان بدگوی بدآموز\nمنه دل بر سرای عمر سعدی / که بر گنبد نخواهد ماند این گوز\nدریغا عیش اگر مرگش نبودی / دریغ آهو اگر بگذاشتی یوز",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ314",
        "title": "غزل ۳۱۴",
        "content": "غزل ۳۱۴\n\nمبارکتر شب و خرمترین روز / به استقبالم آمد بخت پیروز\nدهلزن گو دو نوبت زن بشارت / که دوشم قدر بود امروز نوروز\nمهست این یا ملک یا آدمیزاد / پری یا آفتاب عالم افروز\nندانستی که ضدان در کمینند / نکو کردی علی رغم بدآموز\nمرا با دوست ای دشمن وصالست / تو را گر دل نخواهد دیده بردوز\nشبان دانم که از درد جدایی / نیاسودم ز فریاد جهان سوز\nگر آن شب‌های باوحشت نمی‌بود / نمی‌دانست سعدی قدر این روز",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ315",
        "title": "غزل ۳۱۵",
        "content": "غزل ۳۱۵\n\nپیوند روح می‌کند این باد مشک بیز / هنگام نوبت سحرست ای ندیم خیز\nشاهد بخوان و شمع بیفروز و می بنه / عنبر بسای و عود بسوزان و گل بریز\nور دوست دست می‌دهدت هیچ گو مباش / خوشتر بود عروس نکوروی بی جهاز\nامروز باید ار کرمی می‌کند سحاب / فردا که تشنه مرده بود لای گو بخیز\nمن در وفا و عهد چنان کند نیستم / کز دامن تو دست بدارم به تیغ تیز\nگر تیغ می‌زنی سپر اینک وجود من / عیار مدعی کند از دشمن احتراز\nفردا که سر ز خاک برآرم اگر تو را / بینم فراغتم بود از روز رستخیز\nتا خود کجا رسد به قیامت نماز من / من روی در تو و همه کس روی در حجاز\nسعدی به دام عشق تو در پای بند ماند / قیدی نکرده‌ای که میسر شود گریز",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ316",
        "title": "غزل ۳۱۶",
        "content": "غزل ۳۱۶\n\nساقی سیمتن چه خسبی خیز / آب شادی بر آتش غم ریز\nبوسه‌ای بر کنار ساغر نه / پس بگردان شراب شهدآمیز\nکابر آذار و باد نوروزی / درفشان می‌کنند و عنبربیز\nجهد کردیم تا نیالاید / به خرابات دامن پرهیز\nدست بالای عشق زور آورد / معرفت را نماند جای ستیز\nگفتم ای عقل زورمند چرا / برگرفتی ز عشق راه گریز\nگفت اگر گربه شیر نر گردد / نکند با پلنگ دندان تیز\nشاهدان می‌کنند خانه زهد / مطربان می‌زنند راه حجاز\nتوبه را تلخ می‌کند در حلق / یار شیرین زبان شورانگیز\nسعدیا هر دمت که دست دهد / به سر زلف دوستان آویز\nدشمنان را به حال خود بگذار / تا قیامت کنند و رستاخیز",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ317",
        "title": "غزل ۳۱۷",
        "content": "غزل ۳۱۷\n\nبوی بهار آمد بنال ای بلبل شیرین نفس / ور پایبندی همچو من فریاد می‌خوان از قفس\nگیرند مردم دوستان نامهربان و مهربان / هر روز خاطر با یکی ما خود یکی داریم و بس\nمحمول پیش آهنگ را از من بگو ای ساربان / تو خواب می‌کن بر شتر تا بانگ می‌دارد جرس\nشیرین بضاعت بر مگس چندان که تندی می‌کند / او بادبیزن همچنان در دست و می‌آید مگس\nپند خردمندان چه سود اکنون که بندم سخت شد / گر جستم این بار از قفس بیدار باشم زین سپس\nگر دوست می‌آید برم یا تیغ دشمن بر سرم / من با کسی افتاده‌ام کز وی نپردازم به کس\nبا هر که بنشینم دمی کز یاد او غافل شوم / چون صبح بی خورشیدم از دل بر نمی‌آید نفس\nمن مفلسم در کاروان گوهر که خواهی قصد کن / نگذاشت مطرب دربرم چندان که بستاند عسس\nگر پند می‌خواهی بده ور بند می‌خواهی بنه / دیوانه سر خواهد نهاد آن گه نهد از سر هوس\nفریاد سعدی در جهان افکندی ای آرام جان / چندین به فریاد آوری باری به فریادش برس",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ318",
        "title": "غزل ۳۱۸",
        "content": "غزل ۳۱۸\n\nامشب مگر به وقت نمی‌خواند این خروس / عشاق بس نکرده هنوز از کنار و بوس\nپستان یار در خم گیسوی تابدار / چون گوی عاج در خم چوگان آبنوس\nیک شب که دوست فتنه خفتست زینهار / بیدار باش تا نرود عمر بر فسوس\nتا نشنوی ز مسجد آدینه بانگ صبح / یا از در سرای اتابک غریو کوس\nلب بر لبی چو چشم خروس ابلهی بود / برداشتن بگفته بیهوده خروس",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ319",
        "title": "غزل ۳۱۹",
        "content": "غزل ۳۱۹\n\nهر که بی دوست می‌برد خوابش / همچنان صبر هست و پایابش\nخواب از آن چشم چشم نتوان داشت / که ز سر برگذشت سیلابش\nنه به خود می‌رود گرفته عشق / دیگری می‌برد به قلابش\nچه کند پای بند مهر کسی / که نبیند جفای اصحابش\nهر که حاجت به درگهی دارد / لازمست احتمال بوابش\nناگزیرست تلخ و شیرینش / خار و خرما و زهر و جلابش\nسایرست این مثل که مستسقی / نکند رود دجله سیرابش\nشب هجران دوست ظلمانیست / ور برآید هزار مهتابش\nبرود جان مستمند از تن / نرود مهر مهر احبابش\nسعدیا گوسفند قربانی / به که نالد ز دست قصابش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ320",
        "title": "غزل ۳۲۰",
        "content": "غزل ۳۲۰\n\nیاری به دست کن که به امید راحتش / واجب کند که صبر کنی بر جراحتش\nما را که ره دهد به سراپرده وصال / ای باد صبحدم خبری ده ز ساحتش\nباران چون ستاره‌ام از دیدگان بریخت / رویی که صبح خیره شود در صباحتش\nهر گه که گویم این دل ریشم درست شد / بر وی پراکند نمکی از ملاحتش\nهرچ آن قبیحتر بکند یار دوست روی / داند که چشم دوست نبیند قباحتش\nبیچاره‌ای که صورت رویت خیال بست / بی دیدنت خیال مبند استراحتش\nبا چشم نیم خواب تو خشم آیدم همی / از چشم‌های نرگس و چندان وقاحتش\nرفتار شاهد و لب خندان و روی خوب / چون آدمی طمع نکند در سماحتش\nسعدی که داد وصف همه نیکوان به داد / عاجز بماند در تو زبان فصاحتش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ321",
        "title": "غزل ۳۲۱",
        "content": "غزل ۳۲۱\n\nآن که هلاک من همی‌خواهد و من سلامتش / هر چه کند ز شاهدی کس نکند ملامتش\nمیوه نمی‌دهد به کس باغ تفرج است و بس / جز به نظر نمی‌رسد سیب درخت قامتش\nداروی دل نمی‌کنم کان که مریض عشق شد / هیچ دوا نیاورد باز به استقامتش\nهر که فدا نمی‌کند دنیی و دین و مال و سر / گو غم نیکوان مخور تا نخوری ندامتش\nجنگ نمی‌کنم اگر دست به تیغ می‌برد / بلکه به خون مطالبت هم نکنم قیامتش\nکاش که در قیامتش بار دگر بدیدمی / کانچه گناه او بود من بکشم غرامتش\nهر که هوا گرفت و رفت از پی آرزوی دل / گوش مدار سعدیا بر خبر سلامتش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ322",
        "title": "غزل ۳۲۲",
        "content": "غزل ۳۲۲\n\nخجل است سرو بستان بر قامت بلندش / همه صید عقل گیرد خم زلف چون کمندش\nچو درخت قامتش دید صبا به هم برآمد / ز چمن نرست سروی که ز بیخ برنکندش\nاگر آفتاب با او زند از گزاف لافی / مه نو چه زهره دارد که بود سم سمندش\nنه چنان ز دست رفته‌ست وجود ناتوانم / که معالجت توان کرد به پند یا به بندش\nگرم آن قرار بودی که ز دوست برکنم دل / نشنیدمی ز دشمن سخنان ناپسندش\nتو که پادشاه حسنی نظری به بندگان کن / حذر از دعای درویش و کف نیازمندش\nشکرین حدیث سعدی بر او چه قدر دارد / که چنو هزار طوطی مگس است پیش قندش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ323",
        "title": "غزل ۳۲۳",
        "content": "غزل ۳۲۳\n\nهر که نازک بود تن یارش / گو دل نازنین نگه دارش\nعاشق گل دروغ می‌گوید / که تحمل نمی‌کند خارش\nنیکخواها در آتشم بگذار / وین نصیحت مکن که بگذارش\nکاش با دل هزار جان بودی / تا فدا کردمی به دیدارش\nعاشق صادق از ملامت دوست / گر برنجد به دوست مشمارش\nکس به آرام جان ما نرسد / که نه اول به جان رسد کارش\nخانه یار سنگدل این است / هر که سر می‌زند به دیوارش\nخون ما خود محل آن دارد / که بود پیش دوست مقدارش\nسعدیا گر به جان خطاب کند / ترک جان گوی و دل به دست آرش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ324",
        "title": "غزل ۳۲۴",
        "content": "غزل ۳۲۴\n\nهر که نامهربان بود یارش / واجب است احتمال آزارش\nطاقت رفتنم نمی‌ماند / چون نظر می‌کنم به رفتارش\nوز سخن گفتنش چنان مستم / که ندانم جواب گفتارش\nکشته تیر عشق زنده کند / گر به سر بگذرد دگربارش\nهر چه زان تلخ‌تر بخواهد گفت / گو بگو از لب شکربارش\nعشق پوشیده بود و صبر نماند / پرده برداشتم ز اسرارش\nوه که گر من به خدمتش برسم / خود چه خدمت کنم به مقدارش\nبیم دیوانگیست مردم را / ز آمدن رفتن پری وارش\nکاش بیرون نیامدی سلطان / تا ندیدی گدای بازارش\nسعدیا روی دوست نادیدن / به که دیدن میان اغیارش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ325",
        "title": "غزل ۳۲۵",
        "content": "غزل ۳۲۵\n\nکس ندیده‌ست به شیرینی و لطف و نازش / کس نبیند که نخواهد که ببیند بازش\nمطرب ما را دردیست که خوش می‌نالد / مرغ عاشق طرب انگیز بود آوازش\nبارها در دلم آمد که بپوشم غم عشق / آبگینه نتواند که بپوشد رازش\nمرغ پرنده اگر در قفسی پیر شود / همچنان طبع فرامش نکند پروازش\nتا چه کردیم دگرباره که شیرین لب دوست / به سخن باز نمی‌باشد و چشم از نازش\nمن دعا گویم اگر تو همه دشنام دهی / بنده خدمت بکند ور نکنند اعزازش\nغرق دریای غمت را رمقی بیش نماند / آخر اکنون که بکشتی به کنار اندازش\nخون سعدی کم از آن است که دست آلایی / ملخ آن قدر ندارد که بگیرد بازش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ326",
        "title": "غزل ۳۲۶",
        "content": "غزل ۳۲۶\n\nدست به جان نمی‌رسد تا به تو برفشانمش / بر که توان نهاد دل تا ز تو واستانمش\nقوت شرح عشق تو نیست زبان خامه را / گرد در امید تو چند به سر دوانمش\nایمنی از خروش من گر به جهان دراوفتد / فارغی از فغان من گر به فلک رسانمش\nآه دریغ و آب چشم ار چه موافق منند / آتش عشق آن چنان نیست که وانشانمش\nهر که بپرسد ای فلان حال دلت چگونه شد / خون شد و دم به دم همی از مژه می‌چکانمش\nعمر من است زلف تو بو که دراز بینمش / جان من است لعل تو بو که به لب رسانمش\nلذت وقت‌های خوش قدر نداشت پیش من / گر پس از این دمی چنان یابم قدر دانمش\nنیست زمام کام دل در کف اختیار من / گر نه اجل فرارسد زین همه وارهانمش\nعشق تو گفته بود هان سعدی و آرزوی من / بس نکند ز عاشقی تا ز جهان جهانمش\nپنجه قصد دشمنان می‌نرسد به خون من / وین که به لطف می‌کشد منع نمی‌توانمش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ327",
        "title": "غزل ۳۲۷",
        "content": "غزل ۳۲۷\n\nچون برآمد ماه روی از مطلع پیراهنش / چشم بد را گفتم الحمدی بدم پیرامنش\nتا چه خواهد کرد با من دور گیتی زین دو کار / دست او در گردنم یا خون من در گردنش\nهر که معلومش نمی‌گردد که زاهد را که کشت / گو سرانگشتان شاهد بین و رنگ ناخنش\nگر چمن گوید مرا همرنگ رویش لاله‌ایست / از قفا باید برون کردن زبان سوسنش\nماه و پروینش نیارم گفت و سرو و آفتاب / لطف جان در جسم دارد جسم در پیراهنش\nآستین از چنگ مسکینان گرفتم درکشد / چون تواند رفت و چندین دست دل در دامنش\nمن سبیل دشمنان کردم نصیب عرض خویش / دشمن آن کس در جهان دارم که دارد دشمنش\nگر تنم مویی شود از دست جور روزگار / بر من آسان‌تر بود کآسیب مویی بر تنش\nتا چه روی است آن که حیران مانده‌ام در وصف او / صبحی از مشرق همی‌تابد یکی از روزنش\nبعد از این ای یار اگر تفصیل هشیاران کنند / گر در آنجا نام من بینی قلم بر سر زنش\nلایق سعدی نبود این خرقه تقوا و زهد / ساقیا جامی بده وین جامه از سر برکنش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ328",
        "title": "غزل ۳۲۸",
        "content": "غزل ۳۲۸\n\nرها نمی‌کند ایام در کنار منش / که داد خود بستانم به بوسه از دهنش\nهمان کمند بگیرم که صید خاطر خلق / بدان همی‌کند و درکشم به خویشتنش\nولیک دست نیارم زدن در آن سر زلف / که مبلغی دل خلق است زیر هر شکنش\nغلام قامت آن لعبتم که بر قد او / بریده‌اند لطافت چو جامه بر بدنش\nز رنگ و بوی تو ای سروقد سیم اندام / برفت رونق نسرین باغ و نسترنش\nیکی به حکم نظر پای در گلستان نه / که پایمال کنی ارغوان و یاسمنش\nخوشا تفرج نوروز خاصه در شیراز / که برکند دل مرد مسافر از وطنش\nعزیز مصر چمن شد جمال یوسف گل / صبا به شهر درآورد بوی پیرهنش\nشگفت نیست گر از غیرت تو بر گلزار / بگرید ابر و بخندد شکوفه بر چمنش\nدر این روش که تویی گر به مرده برگذری / عجب نباشد اگر نعره آید از کفنش\nنماند فتنه در ایام شاه جز سعدی / که بر جمال تو فتنه‌ست و خلق بر سخنش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ329",
        "title": "غزل ۳۲۹",
        "content": "غزل ۳۲۹\n\nخوش است درد که باشد امید درمانش / دراز نیست بیابان که هست پایانش\nنه شرط عشق بود با کمان ابروی دوست / که جان سپر نکنی پیش تیربارانش\nعدیم را که تمنای بوستان باشد / ضرورت است تحمل ز بوستانبانش\nوصال جان جهان یافتن حرامش باد / که التفات بود بر جهان و بر جانش\nز کعبه روی نشاید به ناامیدی تافت / کمینه آن که بمیریم در بیابانش\nاگر چه ناقص و نادانم این قدر دانم / که آبگینه من نیست مرد سندانش\nولیک با همه عیب احتمال یار عزیز / کنند چون نکنند احتمال هجرانش\nگر آید از تو به رویم هزار تیر جفا / جفاست گر مژه بر هم زنم ز پیکانش\nحریف را که غم جان خویشتن باشد / هنوز لاف دروغ است عشق جانانش\nحکیم را که دل از دست رفت و پای از جای / سر صلاح توقع مدار و سامانش\nگلی چو روی تو گر ممکن است در آفاق / نه ممکن است چو سعدی هزاردستانش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ330",
        "title": "غزل ۳۳۰",
        "content": "غزل ۳۳۰\n\nزینهار از دهان خندانش / و آتش لعل و آب دندانش\nمگر آن دایه کاین صنم پرورد / شهد بوده‌ست شیر پستانش\nباغبان گر ببیند این رفتار / سرو بیرون کند ز بستانش\nور چنین حور در بهشت آید / همه خادم شوند غلمانش\nچاهی اندر ره مسلمانان / نیست الا چه زنخدانش\nچند خواهی چو من بر این لب چاه / متعطش بر آب حیوانش\nشاید این روی اگر سبیل کند / بر تماشاکنان حیرانش\nساربانا جمال کعبه کجاست / که بمردیم در بیابانش\nبس که در خاک می‌طپند چو گوی / از خم زلف همچو چوگانش\nلاجرم عقل منهزم شد و صبر / که نبودند مرد میدانش\nما دگر بی تو صبر نتوانیم / که همین بود حد امکانش\nاز ملامت چه غم خورد سعدی / مرده از نیشتر مترسانش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ331",
        "title": "غزل ۳۳۱",
        "content": "غزل ۳۳۱\n\nهر که هست التفات بر جانش / گو مزن لاف مهر جانانش\nدرد من بر من از طبیب من است / از که جویم دوا و درمانش\nآن که سر در کمند وی دارد / نتوان رفت جز به فرمانش\nچه کند بنده حقیر فقیر / که نباشد به امر سلطانش\nناگزیر است یار عاشق را / که ملامت کنند یارانش\nوآن که در بحر قلزم است غریق / چه تفاوت کند ز بارانش\nگل به غایت رسید بگذارید / تا بنالد هزاردستانش\nعقل را گر هزار حجت هست / عشق دعوی کند به بطلانش\nهر که را نوبتی زدند این تیر / در جراحت بماند پیکانش\nناله‌ای می‌کند چو گریه طفل / که ندانند درد پنهانش\nسخن عشق زینهار مگوی / یا چو گفتی بیار برهانش\nنرود هوشمند در آبی / تا نبیند نخست پایانش\nسعدیا گر به یک دمت بی دوست / هر دو عالم دهند مستانش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ332",
        "title": "غزل ۳۳۲",
        "content": "غزل ۳۳۲\n\nهر که سودای تو دارد چه غم از هر که جهانش / نگران تو چه اندیشه و بیم از دگرانش\nآن پی مهر تو گیرد که نگیرد پی خویشش / وان سر وصل تو دارد که ندارد غم جانش\nهر که از یار تحمل نکند یار مگویش / وان که در عشق ملامت نکشد مرد مخوانش\nچون دل از دست به درشد مثل کره توسن / نتوان باز گرفتن به همه شهر عنانش\nبه جفایی و قفایی نرود عاشق صادق / مژه بر هم نزند گر بزنی تیر و سنانش\nخفته خاک لحد را که تو ناگه به سر آیی / عجب ار باز نیاید به تن مرده روانش\nشرم دارد چمن از قامت زیبای بلندت / که همه عمر نبوده‌ست چنین سرو روانش\nگفتم از ورطه عشقت به صبوری به درآیم / باز می‌بینم و دریا نه پدید است کرانش\nعهد ما با تو نه عهدی که تغیر بپذیرد / بوستانیست که هرگز نزند باد خزانش\nچه گنه کردم و دیدی که تعلق ببریدی / بنده بی جرم و خطایی نه صواب است مرانش\nنرسد ناله سعدی به کسی در همه عالم / که نه تصدیق کند کز سر دردیست فغانش\nگر فلاطون به حکیمی مرض عشق بپوشد / عاقبت پرده برافتد ز سر راز نهانش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ333",
        "title": "غزل ۳۳۳",
        "content": "غزل ۳۳۳\n\nخطا کردی به قول دشمنان گوش / که عهد دوستان کردی فراموش\nکه گفت آن روی شهرآرای بنمای / دگربارش که بنمودی فراپوش\nدل سنگینت آگاهی ندارد / که من چون دیگ رویین می‌زنم جوش\nنمی‌بینم خلاص از دست فکرت / مگر کافتاده باشم مست و مدهوش\nبه ظاهر پند مردم می‌نیوشم / نهانم عشق می‌گوید که منیوش\nمگر ساقی که بستانم ز دستش / مگر مطرب که بر قولش کنم گوش\nمرا جامی بده وین جامه بستان / مرا نقلی بنه وین خرقه بفروش\nنشستم تا برون آیی خرامان / تو بیرون آمدی من رفتم از هوش\nتو در عالم نمی‌گنجی ز خوبی / مرا هرگز کجا گنجی در آغوش\nخردمندان نصیحت می‌کنندم / که سعدی چون دهل بیهوده مخروش\nولیکن تا به چوگان می‌زنندش / دهل هرگز نخواهد بود خاموش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ334",
        "title": "غزل ۳۳۴",
        "content": "غزل ۳۳۴\n\nقیامت باشد آن قامت در آغوش / شراب سلسبیل از چشمه نوش\nغلام کیست آن لعبت که ما را / غلام خویش کرد و حلقه در گوش\nپری پیکر بتی کز سحر چشمش / نیامد خواب در چشمان من دوش\nنه هر وقتم به یاد خاطر آید / که خود هرگز نمی‌گردد فراموش\nحلالش باد اگر خونم بریزد / که سر در پای او خوشتر که بر دوش\nنصیحتگوی ما عقلی ندارد / برو گو در صلاح خویشتن کوش\nدهل زیر گلیم از خلق پنهان / نشاید کرد و آتش زیر سرپوش\nبیا ای دوست ور دشمن ببیند / چه خواهد کرد گو می‌بین و می‌جوش\nتو از ما فارغ و ما با تو همراه / ز ما فریاد می‌آید تو خاموش\nحدیث حسن خویش از دیگری پرس / که سعدی در تو حیران است و مدهوش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ335",
        "title": "غزل ۳۳۵",
        "content": "غزل ۳۳۵\n\nیکی را دست حسرت بر بناگوش / یکی با آن که می‌خواهد در آغوش\nنداند دوش بر دوش حریفان / که تنها مانده چون خفت از غمش دوش\nنکوگویان نصیحت می‌کنندم / ز من فریاد می‌آید که خاموش\nز بانگ رود و آوای سرودم / دگر جای نصیحت نیست در گوش\nمرا گویند چشم از وی بپوشان / ورا گو برقعی بر خویشتن پوش\nنشانی زان پری تا در خیال است / نیاید هرگز این دیوانه با هوش\nنمی‌شاید گرفتن چشمه چشم / که دریای درون می‌آورد جوش\nبیا تا هر چه هست از دست محبوب / بیاشامیم اگر زهر است اگر نوش\nمرا در خاک راه دوست بگذار / برو گو دشمن اندر خون من کوش\nنه یاری سست پیمان است سعدی / که در سختی کند یاری فراموش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ336",
        "title": "غزل ۳۳۶",
        "content": "غزل ۳۳۶\n\nرفتی و نمی‌شوی فراموش / می‌آیی و می‌روم من از هوش\nسحر است کمان ابروانت / پیوسته کشیده تا بناگوش\nپایت بگذار تا ببوسم / چون دست نمی‌رسد به آغوش\nجور از قبلت مقام عدل است / نیش سخنت مقابل نوش\nبی‌کار بود که در بهاران / گویند به عندلیب مخروش\nدوش آن غم دل که می‌نهفتم / باد سحرش ببرد سرپوش\nآن سیل که دوش تا کمر بود / امشب بگذشت خواهد از دوش\nشهری متحدثان حسنت / الا متحیران خاموش\nبنشین که هزار فتنه برخاست / از حلقه عارفان مدهوش\nآتش که تو می‌کنی محال است / کاین دیگ فرونشیند از جوش\nبلبل که به دست شاهد افتاد / یاران چمن کند فراموش\nای خواجه برو به هر چه داری / یاری بخر و به هیچ مفروش\nگر توبه دهد کسی ز عشقت / از من بنیوش و پند منیوش\nسعدی همه ساله پند مردم / می‌گوید و خود نمی‌کند گوش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ337",
        "title": "غزل ۳۳۷",
        "content": "غزل ۳۳۷\n\nگر یکی از عشق برآرد خروش / بر سر آتش نه غریب است جوش\nپیرهنی گر بدرد ز اشتیاق / دامن عفوش به گنه بربپوش\nبوی گل آورد نسیم صبا / بلبل بیدل ننشیند خموش\nمطرب اگر پرده از این ره زند / بازنیایند حریفان به هوش\nساقی اگر باده از این خم دهد / خرقه صوفی ببرد می فروش\nزهر بیاور که ز اجزای من / بانگ برآید به ارادت که نوش\nاز تو نپرسند درازای شب / آن کس داند که نخفته‌ست دوش\nحیف بود مردن بی عاشقی / تا نفسی داری و نفسی بکوش\nسر که نه در راه عزیزان رود / بار گران است کشیدن به دوش\nسعدی اگر خاک شود همچنان / ناله زاریدنش آید به گوش\nهر که دلی دارد از انفاس او / می‌شنود تا به قیامت خروش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ338",
        "title": "غزل ۳۳۸",
        "content": "غزل ۳۳۸\n\nدلی که دید که غایب شده‌ست از این درویش / گرفته از سر مستی و عاشقی سر خویش\nبه دست آن که فتاده‌ست اگر مسلمان است / مگر حلال ندارد مظالم درویش\nدل شکسته مروت بود که بازدهند / که باز می‌دهد این دردمند را دل ریش\nمه دوهفته اسیرش گرفت و بند نهاد / دو هفته رفت که از وی خبر نیامد بیش\nرمیده‌ای که نه از خویشتن خبر دارد / نه از ملامت بیگانه و نصیحت خویش\nبه شادکامی دشمن کسی سزاوار است / که نشنود سخن دوستان نیک اندیش\nکنون به سختی و آسانیش بباید ساخت / که در طبیعت زنبور نوش باشد و نیش\nدگر به یار جفاکار دل منه سعدی / نمی‌دهیم و به شوخی همی‌برند از پیش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ339",
        "title": "غزل ۳۳۹",
        "content": "غزل ۳۳۹\n\nگردن افراشته‌ام بر فلک از طالع خویش / کاین منم با تو گرفته ره صحرا در پیش\nعمرها بوده‌ام اندر طلبت چاره کنان / سال‌ها گشته‌ام از دست تو دستان اندیش\nپایم امروز فرورفت به گنجینه کام / کامم امروز برآمد به مراد دل خویش\nچون میسر شدی ای در ز دریا برتر / چون به دست آمدی ای لقمه از حوصله بیش\nافسر خاقان وان گاه سر خاک آلود / خیمه سلطان وان گاه فضای درویش\nسعدی ار نوش وصال تو بیابد چه عجب / سال‌ها خورده ز زنبور سخن‌های تو نیش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ340",
        "title": "غزل ۳۴۰",
        "content": "غزل ۳۴۰\n\nهر کسی را هوسی در سر و کاری در پیش / من بی‌کار گرفتار هوای دل خویش\nهرگز اندیشه نکردم که تو با من باشی / چون به دست آمدی ای لقمه از حوصله بیش\nاین تویی با من و غوغای رقیبان از پس / وین منم با تو گرفته ره صحرا در پیش\nهمچنان داغ جدایی جگرم می‌سوزد / مگرم دست چو مرهم بنهی بر دل ریش\nباور از بخت ندارم که تو مهمان منی / خیمه پادشه آن گاه فضای درویش\nزخم شمشیر غمت را ننهم مرهم کس / طشت زرینم و پیوند نگیرم به سریش\nعاشقان را نتوان گفت که بازآی از مهر / کافران را نتوان گفت که برگرد از کیش\nمنم امروز و تو و مطرب و ساقی و حسود / خویشتن گو به در حجره بیاویز چو خیش\nمن خود از کید عدو باک ندارم لیکن / کژدم از خبث طبیعت بزند سنگ به نیش\nتو به آرام دل خویش رسیدی سعدی / می خور و غم مخور از شنعت بیگانه و خویش\nای که گفتی به هوا دل منه و مهر مبند / من چنینم تو برو مصلحت خویش اندیش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ341",
        "title": "غزل ۳۴۱",
        "content": "غزل ۳۴۱\n\nگرم قبول کنی ور برانی از بر خویش / نگردم از تو و گر خود فدا کنم سر خویش\nتو دانی ار بنوازی و گر بیندازی / چنان که در دلت آید به رای انور خویش\nنظر به جانب ما گر چه منت است و ثواب / غلام خویش همی‌پروری و چاکر خویش\nاگر برابر خویشم به حکم نگذاری / خیال روی تو نگذارم از برابر خویش\nمرا نصیحت بیگانه منفعت نکند / که راضیم که قفا بینم از ستمگر خویش\nحدیث صبر من از روی تو همان مثل است / که صبر طفل به شیر از کنار مادر خویش\nرواست گر همه خلق از نظر بیندازی / که هیچ خلق نبینی به حسن و منظر خویش\nبه عشق روی تو گفتم که جان برافشانم / دگر به شرم درافتادم از محقر خویش\nتو سر به صحبت سعدی درآوری هیهات / زهی خیال که من کرده‌ام مصور خویش\nچه بر سر آید از این شوق غالبم دانی / همانچه مورچه را بر سر آمد از پر خویش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ342",
        "title": "غزل ۳۴۲",
        "content": "غزل ۳۴۲\n\nیار بیگانه نگیرد هر که دارد یار خویش / ای که دستی چرب داری پیشتر دیوار خویش\nخدمتت را هر که فرمایی کمر بندد به طوع / لیکن آن بهتر که فرمایی به خدمتگار خویش\nمن هم اول روز گفتم جان فدای روی تو / شرط مردی نیست برگردیدن از گفتار خویش\nدرد عشق از هر که می‌پرسم جوابم می‌دهد / از که می‌پرسی که من خود عاجزم در کار خویش\nصبر چون پروانه باید کردنت بر داغ عشق / ای که صحبت با یکی داری نه در مقدار خویش\nیا چو دیدارم نمودی دل نبایستی شکست / یا نبایستی نمود اول مرا دیدار خویش\nحد زیبایی ندارند این خداوندان حسن / ای دریغا گر بخوردندی غم غمخوار خویش\nعقل را پنداشتم در عشق تدبیری بود / من نخواهم کرد دیگر تکیه بر پندار خویش\nهر که خواهد در حق ما هر چه خواهد گو بگوی / ما نمی‌داریم دست از دامن دلدار خویش\nروز رستاخیز کان جا کس نپردازد به کس / من نپردازم به هیچ از گفت و گوی یار خویش\nسعدیا در کوی عشق از پارسایی دم مزن / هر متاعی را خریداریست در بازار خویش",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ343",
        "title": "غزل ۳۴۳",
        "content": "غزل ۳۴۳\n\nبه عمر خویش ندیدم شبی که مرغ دلم / نخواند بر گل رویت چه جای بلبل باغ\nتو را فراغت ما گر بود و گر نبود / مرا به روی تو از هر که عالمست فراغ\nز درد عشق تو امید رستگاری نیست / گریختن نتوانند بندگان به داغ\nتو را که این همه بلبل نوای عشق زنند / چه التفات بود بر ادای منکر زاغ\nدلیل روی تو هم روی توست سعدی را / چراغ را نتوان دید جز به نور چراغ",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ344",
        "title": "غزل ۳۴۴",
        "content": "غزل ۳۴۴\n\nساقی بده آن شراب گلرنگ / مطرب بزن آن نوای بر چنگ\nکز زهد ندیده‌ام فتوحی / تا کی زنم آبگینه بر سنگ\nخون شد دل من ندیده کامی / الا که برفت نام با ننگ\nعشق آمد و عقل همچو بادی / رفت از بر من هزار فرسنگ\nای زاهد خرقه پوش تا کی / با عاشق خسته دل کنی جنگ\nگرد دو جهان بگشته عاشق / زاهد بنگر نشسته دلتنگ\nمن خرقه فکنده‌ام ز عشقت / باشد که به وصل تو زنم چنگ\nسعدی همه روز عشق می‌باز / تا در دو جهان شوی به یک رنگ",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ345",
        "title": "غزل ۳۴۵",
        "content": "غزل ۳۴۵\n\nگرم بازآمدی محبوب سیم اندام سنگین دل / گل از خارم برآوردی و خار از پا و پا از گل\nایا باد سحرگاهی گر این شب روز می‌خواهی / از آن خورشید خرگاهی برافکن دامن محمل\nگر او سرپنجه بگشاید که عاشق می‌کشم شاید / هزارش صید پیش آید به خون خویش مستعجل\nگروهی همنشین من خلاف عقل و دین من / بگیرند آستین من که دست از دامنش بگسل\nملامتگوی عاشق را چه گوید مردم دانا / که حال غرقه در دریا نداند خفته بر ساحل\nبه خونم گر بیالاید دو دست نازنین شاید / نه قتلم خوش همی‌آید که دست و پنجه قاتل\nاگر عاقل بود داند که مجنون صبر نتواند / شتر جایی بخواباند که لیلی را بود منزل\nز عقل اندیشه‌ها زاید که مردم را بفرساید / گرت آسودگی باید برو عاشق شو ای عاقل\nمرا تا پای می‌پوید طریق وصل می‌جوید / بهل تا عقل می‌گوید زهی سودای بی‌حاصل\nعجایب نقش‌ها بینی خلاف رومی و چینی / اگر با دوست بنشینی ز دنیا و آخرت غافل\nدر این معنی سخن باید که جز سعدی نیاراید / که هرچ از جان برون آید نشیند لاجرم بر دل",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ346",
        "title": "غزل ۳۴۶",
        "content": "غزل ۳۴۶\n\nمرا رسد که برآرم هزار ناله چو بلبل / که احتمال ندارم ز دوستان ورقی گل\nخبر برید به بلبل که عهد می‌شکند گل / تو نیز اگر بتوانی ببند بار تحول\nاما اخالص ودی الم اراعک جهدی / فکیف تنقض عهدی و فیم تهجرنی قل\nاگر چه مالک رقی و پادشاه به حقی / همت حلال نباشد ز خون بنده تغافل\nمن المبلغ عنی الی معذب قلبی / اذا جرحت فؤادی بسیف لحظک فاقتل\nتو آن کمند نداری که من خلاص بیابم / اسیر ماندم و درمان تحمل است و تذلل\nلاو ضحن بسری و لو تهتک ستری / اذالاحبه ترضی دع اللوائم تعذل\nوفا و عهد مودت میان اهل ارادت / نه چون بقای شکوفه‌ست و عشقبازی بلبل\nتمیل بین یدینا و لا تمیل الینا / لقد شددت علینا الام تعقد فاحلل\nمرا که چشم ارادت به روی و موی تو باشد / دلیل صدق نباشد نظر به لاله و سنبل\nفتات شعرک مسک ان اتخذت عبیرا / و حشو ثوبک ورد و طیب فیک قرنفل\nتو خود تأمل سعدی نمی‌کنی که ببینی / که هیچ بار ندیدت که سیر شد ز تأمل",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ347",
        "title": "غزل ۳۴۷",
        "content": "غزل ۳۴۷\n\nجزای آن که نگفتیم شکر روز وصال / شب فراق نخفتیم لاجرم ز خیال\nبدار یک نفس ای قائد این زمام جمال / که دیده سیر نمی‌گردد از نظر به جمال\nدگر به گوش فراموش عهد سنگین دل / پیام ما که رساند مگر نسیم شمال\nبه تیغ هندی دشمن قتال می‌نکند / چنان که دوست به شمشیر غمزه قتال\nجماعتی که نظر را حرام می‌گویند / نظر حرام بکردند و خون خلق حلال\nغزال اگر به کمند اوفتد عجب نبود / عجب فتادن مرد است در کمند غزال\nتو بر کنار فراتی ندانی این معنی / به راه بادیه دانند قدر آب زلال\nاگر مراد نصیحت کنان ما این است / که ترک دوست بگویم تصوریست محال\nبه خاک پای تو داند که تا سرم نرود / ز سر به در نرود همچنان امید وصال\nحدیث عشق چه حاجت که بر زبان آری / به آب دیده خونین نبشته صورت حال\nسخن دراز کشیدیم و همچنان باقیست / که ذکر دوست نیارد به هیچ گونه ملال\nبه ناله کار میسر نمی‌شود سعدی / ولیک ناله بیچارگان خوش است بنال",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ348",
        "title": "غزل ۳۴۸",
        "content": "غزل ۳۴۸\n\nچشم خدا بر تو ای بدیع شمایل / یار من و شمع جمع و شاه قبایل\nجلوه کنان می‌روی و باز می‌آیی / سرو ندیدم بدین صفت متمایل\nهر صفتی را دلیل معرفتی هست / روی تو بر قدرت خدای دلایل\nقصه لیلی مخوان و غصه مجنون / عهد تو منسوخ کرد ذکر اوایل\nنام تو می‌رفت و عارفان بشنیدند / هر دو به رقص آمدند سامع و قایل\nپرده چه باشد میان عاشق و معشوق / سد سکندر نه مانع است و نه حایل\nگو همه شهرم نگه کنند و ببینند / دست در آغوش یار کرده حمایل\nدور به آخر رسید و عمر به پایان / شوق تو ساکن نگشت و مهر تو زایل\nگر تو برانی کسم شفیع نباشد / ره به تو دانم دگر به هیچ وسایل\nبا که نگفتم حکایت غم عشقت / این همه گفتیم و حل نگشت مسائل\nسعدی از این پس نه عاقلست نه هشیار / عشق بچربید بر فنون فضایل",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ349",
        "title": "غزل ۳۴۹",
        "content": "غزل ۳۴۹\n\nبی‌دل گمان مبر که نصیحت کند قبول / من گوش استماع ندارم لمن یقول\nتا عقل داشتم نگرفتم طریق عشق / جایی دلم برفت که حیران شود عقول\nآخر نه دل به دل رود انصاف من بده / چون است من به وصل تو مشتاق و تو ملول\nیک دم نمی‌رود که نه در خاطری ولیک / بسیار فرق باشد از اندیشه تا وصول\nروزی سرت ببوسم و در پایت اوفتم / پروانه را چه حاجت پروانه دخول\nگنجشک بین که صحبت شاهینش آرزوست / بیچاره در هلاک تن خویشتن عجول\nنفسی تزول عاقبة الامر فی الهوی / یا منیتی و ذکرک فی النفس لایزول\nما را به جز تو در همه عالم عزیز نیست / گر رد کنی بضاعت مزجاة ور قبول\nای پیک نامه بر که خبر می‌بری به دوست / یالیت اگر به جای تو من بودمی رسول\nدوران دهر و تجربتم سر سپید کرد / وز سر به در نمی‌رودم همچنان فضول\nسعدی چو پای بند شدی بار غم ببر / عیار دست بسته نباشد مگر حمول",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ350",
        "title": "غزل ۳۵۰",
        "content": "غزل ۳۵۰\n\nمن ایستاده‌ام اینک به خدمتت مشغول / مرا از آن چه که خدمت قبول یا نه قبول\nنه دست با تو درآویختن نه پای گریز / نه احتمال فراق و نه اختیار وصول\nکمند عشق نه بس بود زلف مفتولت / که روی نیز بکردی ز دوستان مفتول\nمن آنم ار تو نه آنی که بودی اندر عهد / به دوستی که نکردم ز دوستیت عدول\nملامتت نکنم گر چه بی‌وفا یاری / هزار جان عزیزت فدای طبع ملول\nمرا گناه خود است ار ملامت تو برم / که عشق بار گران بود و من ظلوم جهول\nگر آن چه بر سر من می‌رود ز دست فراق / علی التمام فروخوانم الحدیث یطول\nز دست گریه کتابت نمی‌توانم کرد / که می‌نویسم و در حال می‌شود مغسول\nمن از کجا و نصیحت کنان بیهده گوی / حکیم را نرسد کدخدایی بهلول\nطریق عشق به گفتن نمی‌توان آموخت / مگر کسی که بود در طبیعتش مجبول\nاسیر بند غمت را به لطف خویش بخوان / که گر به قهر برانی کجا شود مغلول\nنه زور بازوی سعدی که دست قوت شیر / سپر بیفکند از تیغ غمزه مسلول",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ351",
        "title": "غزل ۳۵۱",
        "content": "غزل ۳۵۱\n\nنشسته بودم و خاطر به خویشتن مشغول / در سرای به هم کرده از خروج و دخول\nشب دراز دو چشمم بر آستان امید / که بامداد در حجره می‌زند مأمول\nخمار در سر و دستش به خون هشیاران / خضیب و نرگس مستش به جادویی مکحول\nبیار ساقی و همسایه گو دو چشم ببند / که من دو گوش بیاکندم از حدیث عذول\nچنان تصور معشوق در خیال من است / که دیگرم متصور نمی‌شود معقول\nحدیث عقل در ایام پادشاهی عشق / چنان شده‌ست که فرمان عامل معزول\nشکایت از تو ندارم که شکر باید کرد / گرفته خانه درویش پادشه به نزول\nبر آن سماط که منظور میزبان باشد / شکم پرست کند التفات بر مأکول\nبه دوستی که ز دست تو ضربت شمشیر / چنان موافق طبع آیدم که ضرب اصول\nمرا به عاشقی و دوست را به معشوقی / چه نسبت است بگویید قاتل و مقتول\nمرا به گوش تو باید حکایت از لب خویش / دریغ باشد پیغام ما به دست رسول\nدرون خاطر سعدی مجال غیر تو نیست / چو خوش بود به تو از هر که در جهان مشغول",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ352",
        "title": "غزل ۳۵۲",
        "content": "غزل ۳۵۲\n\nجانا هزاران آفرین بر جانت از سر تا قدم / صانع خدایی کاین وجود آورد بیرون از عدم\nخورشید بر سرو روان دیگر ندیدم در جهان / وصفت نگنجد در بیان نامت نیاید در قلم\nگفتم چو طاووسی مگر عضوی ز عضوی خوبتر / می‌بینمت چون نیشکر شیرینی از سر تا قدم\nچندان که می‌بینم جفا امید می‌دارم وفا / چشمانت می‌گویند لا ابروت می‌گوید نعم\nآخر نگاهی بازکن وانگه عتاب آغاز کن / چندان که خواهی ناز کن چون پادشاهان بر خدم\nچون دل ببردی دین مبر هوش از من مسکین مبر / با مهربانان کین مبر لاتقتلوا صید الحرم\nخار است و گل در بوستان هرچ او کند نیکوست آن / سهل است پیش دوستان از دوستان بردن ستم\nاو رفت و جان می‌پرورد این جامه بر خود می‌درد / سلطان که خوابش می‌برد از پاسبانانش چه غم\nمی‌زد به شمشیر جفا می‌رفت و می‌گفت از قفا / سعدی بنالیدی ز ما مردان ننالند از الم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ353",
        "title": "غزل ۳۵۳",
        "content": "غزل ۳۵۳\n\nرفیق مهربان و یار همدم / همه کس دوست می‌دارند و من هم\nنظر با نیکوان رسمیست معهود / نه این بدعت من آوردم به عالم\nتو گر دعوی کنی پرهیزگاری / مصدق دارمت والله اعلم\nو گر گویی که میل خاطرم نیست / من این دعوی نمی‌دارم مسلم\nحدیث عشق اگر گویی گناه است / گناه اول ز حوا بود و آدم\nگرفتار کمند ماه رویان / نه از مدحش خبر باشد نه از ذم\nچو دست مهربان بر سینه ریش / به گیتی در ندارم هیچ مرهم\nبگردان ساقیا جام لبالب / بیاموز از فلک دور دمادم\nاگر دانی که دنیا غم نیرزد / به روی دوستان خوش باش و خرم\nغنیمت دان اگر دانی که هر روز / ز عمر مانده روزی می‌شود کم\nمنه دل بر سرای عمر سعدی / که بنیادش نه بنیادیست محکم\nبرو شادی کن ای یار دل افروز / چو خاکت می‌خورد چندین مخور غم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ354",
        "title": "غزل ۳۵۴",
        "content": "غزل ۳۵۴\n\nوقت‌ها یک دم برآسودی تنم / قال مولائی لطرفی لا تنم\nاسقیانی و دعانی افتضح / عشق و مستوری نیامیزد به هم\nما به مسکینی سلاح انداختیم / لا تحلوا قتل من القی السلم\nیا غریب الحسن رفقا بالغریب / خون درویشان مریز ای محتشم\nگر نکردستی به خونم پنجه تیز / ما لذاک الکف مخضوبا بدم\nقد ملکت القلب ملکا دائما / خواهی اکنون عدل کن خواهی ستم\nگر بخوانی ور برانی بنده‌ایم / لا ابالی ان دعالی او شتم\nیا قضیب البان ما هذا الوقوف / گر خلاف سرو می‌خواهی بچم\nعمرها پرهیز می‌کردم ز عشق / ما حسبت الان الا قد هجم\nخلیانی نحو منظوری اقف / تا چو شمع از سر بسوزم تا قدم\nدر ازل رفته‌ست ما را دوستی / لا تخونونی فعهدی ماانصرم\nبذل روحی فیک امر هین / خود چه باشد در کف حاتم درم\nبنده‌ام تا زنده‌ام بی زینهار / لم ازل عبدا و اوصالی رمم\nشنعة العذال عندی لم تفد / کز ازل بر من کشیدند این رقم\nگر بنالم وقتی از زخمی قدیم / لا تلومونی فجرحی ما التحم\nان ترد محو البرایا فانکشف / تا وجود خلق ریزی در عدم\nعقل و صبر از من چه می‌جویی که عشق / کلما اسست بنیانا هدم\nانت فی قلبی الم تعلم به / کز نصیحت کن نمی‌بیند الم\nسعدیا جان صرف کن در پای دوست / ان غایات الامانی تغتنم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ355",
        "title": "غزل ۳۵۵",
        "content": "غزل ۳۵۵\n\nانتبه قبل السحر یا ذالمنام / نوبت عشرت بزن پیش آر جام\nتا سوار عقل بردارد دمی / طبع شورانگیز را دست از لگام\nدوری از بط در قدح کن پیش از آنک / در خروش آید خروس صبح بام\nمرغ جانم را به مشکین سلسله / طوق بر گردن نهادی چون حمام\nز آهنین چنگال شاهین غمت / رخنه رخنه‌ست اندرون من چو دام\nساعتی چون گل به صحرا درگذر / یک زمان چون سرو در بستان خرام\nتا شود بر گل نکورویی وبال / تا شود بر سرو رعنایی حرام\nطوطیان جان سعدی را به لطف / شکری ده از لب یاقوت فام\nناله بلبل به مستی خوشتر است / ساتکینی ساتکینی ای غلام",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ356",
        "title": "غزل ۳۵۶",
        "content": "غزل ۳۵۶\n\nچو بلبل سحری برگرفت نوبت بام / ز توبه خانه تنهایی آمدم بر بام\nنگاه می‌کنم از پیش رایت خورشید / که می‌برد به افق پرچم سپاه ظلام\nبیاض روز برآمد چو از دواج سیاه / برهنه بازنشیند یکی سپیداندام\nدلم به عشق گرفتار و جان به مهر گرو / درآمد از درم آن دلفریب جان آرام\nسرم هنوز چنان مست بوی آن نفس است / که بوی عنبر و گل ره نمی‌برد به مشام\nدگر من از شب تاریک هیچ غم نخورم / که هر شبی را روزی مقدر است انجام\nتمام فهم نکردم که ارغوان و گل است / در آستینش یا دست و ساعد گلفام\nدر آبگینه‌اش آبی که گر قیاس کنی / ندانی آب کدام است و آبگینه کدام\nبیار ساقی دریای مشرق و مغرب / که دیر مست شود هر که می خورد به دوام\nمن آن نیم که حلال از حرام نشناسم / شراب با تو حلال است و آب بی تو حرام\nبه هیچ شهر نباشد چنین شکر که تویی / که طوطیان چو سعدی درآوری به کلام\nرها نمی‌کند این نظم چون زره درهم / که خصم تیغ تعنت برآورد ز نیام",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ357",
        "title": "غزل ۳۵۷",
        "content": "غزل ۳۵۷\n\nحکایت از لب شیرین دهان سیم اندام / تفاوتی نکند گر دعاست یا دشنام\nحریف دوست که از خویشتن خبر دارد / شراب صرف محبت نخورده است تمام\nاگر ملول شوی یا ملامتم گویی / اسیر عشق نیندیشد از ملال و ملام\nمن آن نیم که به جور از مراد بگریزم / به آستین نرود مرغ پای بسته به دام\nبسی نماند که پنجاه ساله عاقل را / به پنج روز به دیوانگی برآید نام\nمرا که با توام از هر که هست باکی نیست / حریف خاص نیندیشد از ملامت عام\nشب دراز نخفتم که دوستان گویند / به سرزنش عجبا للمحب کیف ینام\nتو در کنار من آیی من این طمع نکنم / که می‌نیایدت از حسن وصف در اوهام\nضرورت است که روزی بسوزد این اوراق / که تاب آتش سعدی نیاورد اقلام",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ358",
        "title": "غزل ۳۵۸",
        "content": "غزل ۳۵۸\n\nزهی سعادت من که‌م تو آمدی به سلام / خوش آمدی و علیک السلام و الاکرام\nقیام خواستمت کرد عقل می‌گوید / مکن که شرط ادب نیست پیش سرو قیام\nاگر کساد شکر بایدت دهن بگشای / ورت خجالت سرو آرزو کند بخرام\nتو آفتاب منیری و دیگران انجم / تو روح پاکی و ابنای روزگار اجسام\nاگر تو آدمیی اعتقاد من این است / که دیگران همه نقشند بر در حمام\nتنک مپوش که اندام‌های سیمینت / درون جامه پدید است چون گلاب از جام\nاز اتفاق چه خوشتر بود میان دو دوست / درون پیرهنی چون دو مغز یک بادام\nسماع اهل دل آواز ناله سعدیست / چه جای زمزمه عندلیب و سجع حمام\nدر این سماع همه ساقیان شاهدروی / بر این شراب همه صوفیان دردآشام",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ359",
        "title": "غزل ۳۵۹",
        "content": "غزل ۳۵۹\n\nساقیا می ده که مرغ صبح بام / رخ نمود از بیضه زنگارفام\nدر دماغ می پرستان بازکش / آتش سودا به آب چشم جام\nیا رب از فردوس کی رفت این نسیم / یا رب از جنت که آورد این پیام\nخاطر سعدی و بار عشق تو / راکبی تند است و مرکوبی جمام\nجان ما و دل غلام روی توست / ساتکینی ساتکینی ای غلام",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ360",
        "title": "غزل ۳۶۰",
        "content": "غزل ۳۶۰\n\nشمع بخواهد نشست بازنشین ای غلام / روی تو دیدن به صبح روز نماید تمام\nمطرب یاران برفت ساقی مستان بخفت / شاهد ما برقرار مجلس ما بردوام\nبلبل باغ سرای صبح نشان می‌دهد / وز در ایوان بخاست بانگ خروسان بام\nما به تو پرداختیم خانه و هرچ اندر اوست / هر چه پسند شماست بر همه عالم حرام\nخواهیم آزاد کن خواه قویتر ببند / مثل تو صیاد را کس نگریزد ز دام\nهر که در آتش نرفت بی‌خبر از سوز ماست / سوخته داند که چیست پختن سودای خام\nاولم اندیشه بود تا نشود نام زشت / فارغم اکنون ز سنگ چون بشکستند جام\nسعدی اگر نام و ننگ در سر او شد چه شد / مرد ره عشق نیست که‌ش غم ننگ است و نام",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ361",
        "title": "غزل ۳۶۱",
        "content": "غزل ۳۶۱\n\nماه چنین کس ندید خوش سخن و کش خرام / ماه مبارک طلوع سرو قیامت قیام\nسرو درآید ز پای گر تو بجنبی ز جای / ماه بیفتد به زیر گر تو برآیی به بام\nتا دل از آن تو شد دیده فرودوختم / هر چه پسند شماست بر همه عالم حرام\nگوش دلم بر در است تا چه بیاید خبر / چشم امیدم به راه تا که بیارد پیام\nدعوت بی شمع را هیچ نباشد فروغ / مجلس بی دوست را هیچ نباشد نظام\nدر همه عمرم شبی بی‌خبر از در درآی / تا شب درویش را صبح برآید به شام\nبار غمت می‌کشم وز همه عالم خوشم / گر نکند التفات یا نکند احترام\nرای خداوند راست حاکم و فرمانرواست / گر بکشد بنده‌ایم ور بنوازد غلام\nای که ملامت کنی عارف دیوانه را / شاهد ما حاضر است گر تو ندانی کدام\nگو به سلام من آی با همه تندی و جور / وز من بی‌دل ستان جان به جواب سلام\nسعدی اگر طالبی راه رو و رنج بر / یا برسد جان به حلق یا برسد دل به کام",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ362",
        "title": "غزل ۳۶۲",
        "content": "غزل ۳۶۲\n\nمرا دو دیده به راه و دو گوش بر پیغام / تو مستریح و به افسوس می‌رود ایام\nشبی نپرسی و روزی که دوستدارانم / چگونه شب به سحر می‌برند و روز به شام\nببردی از دل من مهر هر کجا صنمیست / مرا که قبله گرفتم چه کار با اصنام\nبه کام دل نفسی با تو التماس من است / بسا نفس که فرورفت و برنیامد کام\nمرا نه دولت وصل و نه احتمال فراق / نه پای رفتن از این ناحیت نه جای مقام\nچه دشمنی تو که از عشق دست و شمشیرت / مطاوعت به گریزم نمی‌کنند اقدام\nملامتم نکند هر که معرفت دارد / که عشق می‌بستاند ز دست عقل زمام\nمرا که با تو سخن گویم و سخن شنوم / نه گوش فهم بماند نه هوش استفهام\nاگر زبان مرا روزگار دربندد / به عشق در سخن آیند ریزه‌های عظام\nبر آتش غم سعدی کدام دل که نسوخت / گر این سخن برود در جهان نماند خام",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ363",
        "title": "غزل ۳۶۳",
        "content": "غزل ۳۶۳\n\nروزگاریست که سودازده روی توام / خوابگه نیست مگر خاک سر کوی توام\nبه دو چشم تو که شوریده‌تر از بخت من است / که به روی تو من آشفته‌تر از موی توام\nنقد هر عقل که در کیسه پندارم بود / کمتر از هیچ برآمد به ترازوی توام\nهمدمی نیست که گوید سخنی پیش منت / محرمی نیست که آرد خبری سوی توام\nچشم بر هم نزنم گر تو به تیرم بزنی / لیک ترسم که بدوزد نظر از روی توام\nزین سبب خلق جهانند مرید سخنم / که ریاضت کش محراب دو ابروی توام\nدست موتم نکند میخ سراپرده عمر / گر سعادت بزند خیمه به پهلوی توام\nتو مپندار کز این در به ملامت بروم / که گرم تیغ زنی بنده بازوی توام\nسعدی از پرده عشاق چه خوش می‌گوید / ترک من پرده برانداز که هندوی توام",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ364",
        "title": "غزل ۳۶۴",
        "content": "غزل ۳۶۴\n\nمن اندر خود نمی‌یابم که روی از دوست برتابم / بدار ای دوست دست از من که طاقت رفت و پایابم\nتنم فرسود و عقلم رفت و عشقم همچنان باقی / وگر جانم دریغ آید نه مشتاقم که کذابم\nبیار ای لعبت ساقی نگویم چند پیمانه / که گر جیحون بپیمایی نخواهی یافت سیرابم\nمرا روی تو محراب است در شهر مسلمانان / وگر جنگ مغول باشد نگردانی ز محرابم\nمرا از دنیی و عقبی همینم بود و دیگر نه / که پیش از رفتن از دنیا دمی با دوست دریابم\nسر از بیچارگی گفتم نهم شوریده در عالم / دگر ره پای می‌بندد وفای عهد اصحابم\nنگفتی بی‌وفا یارا که دلداری کنی ما را / الا ار دست می‌گیری بیا کز سر گذشت آبم\nزمستان است و بی برگی بیا ای باد نوروزم / بیابان است و تاریکی بیا ای قرص مهتابم\nحیات سعدی آن باشد که بر خاک درت میرد / دری دیگر نمی‌دانم مکن محروم از این بابم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ365",
        "title": "غزل ۳۶۵",
        "content": "غزل ۳۶۵\n\nبه خاک پای عزیزت که عهد نشکستم / ز من بریدی و با هیچ کس نپیوستم\nکجا روم که بمیرم بر آستان امید / اگر به دامن وصلت نمی‌رسد دستم\nشگفت مانده‌ام از بامداد روز وداع / که برنخاست قیامت چو بی تو بنشستم\nبلای عشق تو نگذاشت پارسا در پارس / یکی منم که ندانم نماز چون بستم\nنماز کردم و از بیخودی ندانستم / که در خیال تو عقد نماز چون بستم\nنماز مست شریعت روا نمی‌دارد / نماز من که پذیرد که روز و شب مستم\nچنین که دست خیالت گرفت دامن من / چه بودی ار برسیدی به دامنت دستم\nمن از کجا و تمنای وصل تو ز کجا / اگر چه آب حیاتی هلاک خود جستم\nاگر خلاف تو بوده‌ست در دلم همه عمر / نه نیک رفت خطا کردم و ندانستم\nبکش چنان که توانی که سعدی آن کس نیست / که با وجود تو دعوی کند که من هستم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ366",
        "title": "غزل ۳۶۶",
        "content": "غزل ۳۶۶\n\nگو خلق بدانند که من عاشق و مستم / آوازه درست است که من توبه شکستم\nگر دشمنم ایذا کند و دوست ملامت / من فارغم از هر چه بگویند که هستم\nای نفس که مطلوب تو ناموس و ریا بود / از بند تو برخاستم و خوش بنشستم\nاز روی نگارین تو بیزارم اگر من / تا روی تو دیدم به دگر کس نگرستم\nزین پیش برآمیختمی با همه مردم / تا یار بدیدم در اغیار ببستم\nای ساقی از آن پیش که مستم کنی از می / من خود ز نظر در قد و بالای تو مستم\nشب‌ها گذرد بر من از اندیشه رویت / تا روز نه من خفته نه همسایه ز دستم\nحیف است سخن گفتن با هر کس از آن لب / دشنام به من ده که درودت بفرستم\nدیریست که سعدی به دل از عشق تو می‌گفت / این بت نه عجب باشد اگر من بپرستم\nبند همه غم‌های جهان بر دل من بود / در بند تو افتادم و از جمله برستم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ367",
        "title": "غزل ۳۶۷",
        "content": "غزل ۳۶۷\n\nمن خود ای ساقی از این شوق که دارم مستم / تو به یک جرعه دیگر ببری از دستم\nهر چه کوته نظرانند بر ایشان پیمای / که حریفان ز مل و من ز تأمل مستم\nبه حق مهر و وفایی که میان من و توست / که نه مهر از تو بریدم نه به کس پیوستم\nپیش از آب و گل من در دل من مهر تو بود / با خود آوردم از آن جا نه به خود بربستم\nمن غلام توام از روی حقیقت لیکن / با وجودت نتوان گفت که من خود هستم\nدائما عادت من گوشه نشستن بودی / تا تو برخاسته‌ای از طلبت ننشستم\nتو ملولی و مرا طاقت تنهایی نیست / تو جفا کردی و من عهد وفا نشکستم\nسعدیا با تو نگفتم که مرو در پی دل / نروم باز گر این بار که رفتم جستم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ368",
        "title": "غزل ۳۶۸",
        "content": "غزل ۳۶۸\n\nدل پیش تو و دیده به جای دگرستم / تا خصم نداند که تو را می‌نگرستم\nروزی به درآیم من از این پرده ناموس / هر جا که بتی چون تو ببینم بپرستم\nالمنة لله که دلم صید غمی شد / کز خوردن غم‌های پراکنده برستم\nآن عهد که گفتی نکنم مهر فراموش / بشکستی و من بر سر پیمان درستم\nتا ذوق درونم خبری می‌دهد از دوست / از طعنه دشمن به خدا گر خبرستم\nمی‌خواستمت پیشکشی لایق خدمت / جان نیک حقیر است ندانم چه فرستم\nچون نیک بدیدم که نداری سر سعدی / بر بخت بخندیدم و بر خود بگرستم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ369",
        "title": "غزل ۳۶۹",
        "content": "غزل ۳۶۹\n\nچو تو آمدی مرا بس که حدیث خویش گفتم / چو تو ایستاده باشی ادب آن که من بیفتم\nتو اگر چنین لطیف از در بوستان درآیی / گل سرخ شرم دارد که چرا همی‌شکفتم\nچو به منتها رسد گل برود قرار بلبل / همه خلق را خبر شد غم دل که می‌نهفتم\nبه امید آن که جایی قدمی نهاده باشی / همه خاک‌های شیراز به دیدگان برفتم\nدو سه بامداد دیگر که نسیم گل برآید / بتر از هزاردستان بکشد فراق جفتم\nنشنیده‌ای که فرهاد چگونه سنگ سفتی / نه چو سنگ آستانت که به آب دیده سفتم\nنه عجب شب درازم که دو دیده باز باشد / به خیالت ای ستمگر عجب است اگر بخفتم\nز هزار خون سعدی بحلند بندگانت / تو بگوی تا بریزند و بگو که من نگفتم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ370",
        "title": "غزل ۳۷۰",
        "content": "غزل ۳۷۰\n\nمن همان روز که آن خال بدیدم گفتم / بیم آن است بدین دانه که در دام افتم\nهرگز آشفته رویی نشدم یا مویی / مگر اکنون که به روی تو چو موی آشفتم\nهیچ شک نیست که این واقعه با طاق افتد / گو بدانید که من با غم رویش جفتم\nرنگ رویم غم دل پیش کسان می‌گوید / فاش کرد آن که ز بیگانه همی‌بنهفتم\nپیش از آنم که به دیوانگی انجامد کار / معرفت پند همی‌داد و نمی‌پذرفتم\nهر که این روی ببیند بدهد پشت گریز / گر بداند که من از وی به چه پهلو خفتم\nآتشی بر سرم از داغ جدایی می‌رفت / و آبی از دیده همی‌شد که زمین می‌سفتم\nعجب آن است که با زحمت چندینی خار / بوی صبحی نشنیدم که چو گل نشکفتم\nپیش از این خاطر من خانه پرمشغله بود / با تو پرداختمش وز همه عالم رفتم\nسعدی آن نیست که درخورد تو گوید سخنی / آن چه در وسع خودم در دهن آمد گفتم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ371",
        "title": "غزل ۳۷۱",
        "content": "غزل ۳۷۱\n\nمن از آن روز که در بند توام آزادم / پادشاهم که به دست تو اسیر افتادم\nهمه غم‌های جهان هیچ اثر می‌نکند / در من از بس که به دیدار عزیزت شادم\nخرم آن روز که جان می‌رود اندر طلبت / تا بیایند عزیزان به مبارک بادم\nمن که در هیچ مقامی نزدم خیمه انس / پیش تو رخت بیفکندم و دل بنهادم\nدانی از دولت وصلت چه طلب دارم هیچ / یاد تو مصلحت خویش ببرد از یادم\nبه وفای تو کز آن روز که دلبند منی / دل نبستم به وفای کس و در نگشادم\nتا خیال قد و بالای تو در فکر من است / گر خلایق همه سروند چو سرو آزادم\nبه سخن راست نیاید که چه شیرین سخنی / وین عجبتر که تو شیرینی و من فرهادم\nدستگاهی نه که در پای تو ریزم چون خاک / حاصل آن است که چون طبل تهی پربادم\nمی‌نماید که جفای فلک از دامن من / دست کوته نکند تا نکند بنیادم\nظاهر آن است که با سابقه حکم ازل / جهد سودی نکند تن به قضا در دادم\nور تحمل نکنم جور زمان را چه کنم / داوری نیست که از وی بستاند دادم\nدلم از صحبت شیراز به کلی بگرفت / وقت آن است که پرسی خبر از بغدادم\nهیچ شک نیست که فریاد من آنجا برسد / عجب ار صاحب دیوان نرسد فریادم\nسعدیا حب وطن گر چه حدیثیست صحیح / نتوان مرد به سختی که من این جا زادم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ372",
        "title": "غزل ۳۷۲",
        "content": "غزل ۳۷۲\n\nعشقبازی نه من آخر به جهان آوردم / یا گناهیست که اول من مسکین کردم\nتو که از صورت حال دل ما بی‌خبری / غم دل با تو نگویم که ندانی دردم\nای که پندم دهی از عشق و ملامت گویی / تو نبودی که من این جام محبت خوردم\nتو برو مصلحت خویشتن اندیش که من / ترک جان دادم از این پیش که دل بسپردم\nعهد کردیم که جان در سر کار تو کنیم / و گر این عهد به پایان نبرم نامردم\nمن که روی از همه عالم به وصالت کردم / شرط انصاف نباشد که بمانی فردم\nراست خواهی تو مرا شیفته می‌گردانی / گرد عالم به چنین روز نه من می‌گردم\nخاک نعلین تو ای دوست نمی‌یارم شد / تا بر آن دامن عصمت ننشیند گردم\nروز دیوان جزا دست من و دامن تو / تا بگویی دل سعدی به چه جرم آزردم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ373",
        "title": "غزل ۳۷۳",
        "content": "غزل ۳۷۳\n\nهزار عهد بکردم که گرد عشق نگردم / همی برابرم آید خیال روی تو هر دم\nنخواستم که بگویم حدیث عشق و چه حاجت / که آب دیده سرخم بگفت و چهره زردم\nبه گلبنی برسیدم مجال صبر ندیدم / گلی تمام نچیدم هزار خار بخوردم\nبساط عمر مرا گو فرونورد زمانه / که من حکایت دیدار دوست درننوردم\nهر آن کسم که نصیحت همی‌کند به صبوری / به هرزه باد هوا می‌دمد بر آهن سردم\nبه چشم‌های تو دانم که تا ز چشم برفتی / به چشم عشق و ارادت نظر به هیچ نکردم\nنه روز می‌بشمردم در انتظار جمالت / که روز هجر تو را خود ز عمر می‌نشمردم\nچه دشمنی که نکردی چنان که خوی تو باشد / به دوستی که شکایت به هیچ دوست نبردم\nمن از کمند تو اول چو وحش می‌برمیدم / کنون که انس گرفتم به تیغ بازنگردم\nتو را که گفت که سعدی نه مرد عشق تو باشد / گر از وفات بگردم درست شد که نه مردم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ374",
        "title": "غزل ۳۷۴",
        "content": "غزل ۳۷۴\n\nاز در درآمدی و من از خود به در شدم / گفتی کز این جهان به جهان دگر شدم\nگوشم به راه تا که خبر می‌دهد ز دوست / صاحب خبر بیامد و من بی‌خبر شدم\nچون شبنم اوفتاده بدم پیش آفتاب / مهرم به جان رسید و به عیوق بر شدم\nگفتم ببینمش مگرم درد اشتیاق / ساکن شود بدیدم و مشتاق‌تر شدم\nدستم نداد قوت رفتن به پیش یار / چندی به پای رفتم و چندی به سر شدم\nتا رفتنش ببینم و گفتنش بشنوم / از پای تا به سر همه سمع و بصر شدم\nمن چشم از او چگونه توانم نگاه داشت / کاول نظر به دیدن او دیده ور شدم\nبیزارم از وفای تو یک روز و یک زمان / مجموع اگر نشستم و خرسند اگر شدم\nاو را خود التفات نبودش به صید من / من خویشتن اسیر کمند نظر شدم\nگویند روی سرخ تو سعدی چه زرد کرد / اکسیر عشق بر مسم افتاد و زر شدم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ375",
        "title": "غزل ۳۷۵",
        "content": "غزل ۳۷۵\n\nچنان در قید مهرت پای بندم / که گویی آهوی سر در کمندم\nگهی بر درد بی درمان بگریم / گهی بر حال بی سامان بخندم\nمرا هوشی نماند از عشق و گوشی / که پند هوشمندان کار بندم\nمجال صبر تنگ آمد به یک بار / حدیث عشق بر صحرا فکندم\nنه مجنونم که دل بردارم از دوست / مده گر عاقلی ای خواجه پندم\nچنین صورت نبندد هیچ نقاش / معاذالله من این صورت نبندم\nچه جان‌ها در غمت فرسود و تن‌ها / نه تنها من اسیر و مستمندم\nتو هم بازآمدی ناچار و ناکام / اگر بازآمدی بخت بلندم\nگر آوازم دهی من خفته در گور / برآساید روان دردمندم\nسری دارم فدای خاک پایت / گر آسایش رسانی ور گزندم\nو گر در رنج سعدی راحت توست / من این بیداد بر خود می‌پسندم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ376",
        "title": "غزل ۳۷۶",
        "content": "غزل ۳۷۶\n\nخرامان از درم بازآ کت از جان آرزومندم / به دیدار تو خوشنودم به گفتار تو خرسندم\nاگر چه خاطرت با هر کسی پیوندها دارد / مباد آن روز و آن خاطر که من با جز تو پیوندم\nکسی مانند من جستی زهی بدعهد سنگین دل / مکن کاندر وفاداری نخواهی یافت مانندم\nاگر خود نعمت قارون کسی در پایت اندازد / کجا همتای من باشد که جان در پایت افکندم\nبه جانت کز میان جان ز جانت دوستتر دارم / به حق دوستی جانا که باور دار سوگندم\nمکن رغبت به هر سویی به یاران پراکنده / که من مهر دگر یاران ز هر سویی پراکندم\nشراب وصلت اندرده که جام هجر نوشیدم / درخت دوستی بنشان که بیخ صبر برکندم\nچو پای از جاده بیرون شد چه نفع از رفتن راهم / چو کار از دست بیرون شد چه سود از دادن پندم\nمعلم گو ادب کم کن که من ناجنس شاگردم / پدر گو پند کمتر ده که من نااهل فرزندم\nبه خواری در پیت سعدی چو گرد افتاده می‌گوید / پسندی بر دلم گردی که بر دامانت نپسندم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ377",
        "title": "غزل ۳۷۷",
        "content": "غزل ۳۷۷\n\nشکست عهد مودت نگار دلبندم / برید مهر و وفا یار سست پیوندم\nبه خاک پای عزیزان که از محبت دوست / دل از محبت دنیا و آخرت کندم\nتطاولی که تو کردی به دوستی با من / من آن به دشمن خون خوار خویش نپسندم\nاگر چه مهر بریدی و عهد بشکستی / هنوز بر سر پیمان و عهد و سوگندم\nبیار ساقی سرمست جام باده عشق / بده به رغم مناصح که می‌دهد پندم\nمن آن نیم که پذیرم نصیحت عقلا / پدر بگوی که من بی‌حساب فرزندم\nبه خاک پای تو سوگند و جان زنده دلان / که من به پای تو در مردن آرزومندم\nبیا بیا صنما کز سر پریشانی / نماند جز سر زلف تو هیچ پابندم\nبه خنده گفت که سعدی از این سخن بگریز / کجا روم که به زندان عشق دربندم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ378",
        "title": "غزل ۳۷۸",
        "content": "غزل ۳۷۸\n\nمن با تو نه مرد پنجه بودم / افکندم و مردی آزمودم\nدیدم دل خاص و عام بردی / من نیز دلاوری نمودم\nدر حلقه کارزارم انداخت / آن نیزه که حلقه می‌ربودم\nانگشت نمای خلق بودم / و انگشت به هیچ برنسودم\nعیب دگران نگویم این بار / کاندر حق خویشتن شنودم\nگفتم که برآرم از تو فریاد / فریاد که نشنوی چه سودم\nاز چشم عنایتم مینداز / کاول به تو چشم برگشودم\nگر سر برود فدای پایت / مرگ آمدنیست دیر و زودم\nامروز چنانم از محبت / کآتش به فلک رسید و دودم\nوان روز که سر برآرم از خاک / مشتاق تو همچنان که بودم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ379",
        "title": "غزل ۳۷۹",
        "content": "غزل ۳۷۹\n\nآمدی وه که چه مشتاق و پریشان بودم / تا برفتی ز برم صورت بی‌جان بودم\nنه فراموشیم از ذکر تو خاموش نشاند / که در اندیشه اوصاف تو حیران بودم\nبی تو در دامن گلزار نخفتم یک شب / که نه در بادیه خار مغیلان بودم\nزنده می‌کرد مرا دم به دم امید وصال / ور نه دور از نظرت کشته هجران بودم\nبه تولای تو در آتش محنت چو خلیل / گوییا در چمن لاله و ریحان بودم\nتا مگر یک نفسم بوی تو آرد دم صبح / همه شب منتظر مرغ سحرخوان بودم\nسعدی از جور فراقت همه روز این می‌گفت / عهد بشکستی و من بر سر پیمان بودم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ380",
        "title": "غزل ۳۸۰",
        "content": "غزل ۳۸۰\n\nعهد بشکستی و من بر سر پیمان بودم / شاکر نعمت و پرورده احسان بودم\nچه کند بنده که بر جور تحمل نکند / بار بر گردن و سر بر خط فرمان بودم\nخار عشقت نه چنان پای نشاط آبله کرد / که سر سبزه و پروای گلستان بودم\nروز هجرانت بدانستم قدر شب وصل / عجب ار قدر نبود آن شب و نادان بودم\nگر به عقبی درم از حاصل دنیا پرسند / گویم آن روز که در صحبت جانان بودم\nکه پسندد که فراموش کنی عهد قدیم / به وصالت که نه مستوجب هجران بودم\nخرم آن روز که بازآیی و سعدی گوید / آمدی وه که چه مشتاق و پریشان بودم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ381",
        "title": "غزل ۳۸۱",
        "content": "غزل ۳۸۱\n\nدو هفته می‌گذرد کان مه دوهفته ندیدم / به جان رسیدم از آن تا به خدمتش نرسیدم\nحریف عهد مودت شکست و من نشکستم / خلیل بیخ ارادت برید و من نبریدم\nبه کام دشمنم ای دوست عاقبت بنشاندی / به جای خود که چرا پند دوستان نشنیدم\nمرا به هیچ بدادی خلاف شرط محبت / هنوز با همه عیبت به جان و دل بخریدم\nبه خاک پای تو گفتم که تا تو دوست گرفتم / ز دوستان مجازی چو دشمنان برمیدم\nقسم به روی تو گویم از آن زمان که برفتی / که هیچ روی ندیدم که روی درنکشیدم\nتو را ببینم و خواهم که خاک پای تو باشم / مرا ببینی و چون باد بگذری که ندیدم\nمیان خلق ندیدی که چون دویدمت از پی / زهی خجالت مردم چرا به سر ندویدم\nشکر خوش است ولیکن حلاوتش تو ندانی / من این معامله دانم که طعم صبر چشیدم\nمرا رواست که دعوی کنم به صدق ارادت / که هیچ در همه عالم به دوست برنگزیدم\nبنال مطرب مجلس بگوی گفته سعدی / شراب انس بیاور که من نه مرد نبیدم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ382",
        "title": "غزل ۳۸۲",
        "content": "غزل ۳۸۲\n\nمن چون تو به دلبری ندیدم / گلبرگ چنین طری ندیدم\nمانند تو آدمی در آفاق / ممکن نبود پری ندیدم\nوین بوالعجبی و چشم بندی / در صنعت سامری ندیدم\nبا روی تو ماه آسمان را / امکان برابری ندیدم\nلعلی چو لب شکرفشانت / در کلبه جوهری ندیدم\nچون در دو رسته دهانت / نظم سخن دری ندیدم\nمه را که خرد که من به کرات / مه دیدم و مشتری ندیدم\nوین پرده راز پارسایان / چندان که تو می‌دری ندیدم\nدیدم همه دلبران آفاق / چون تو به دلاوری ندیدم\nجوری که تو می‌کنی در اسلام / در ملت کافری ندیدم\nسعدی غم عشق خوبرویان / چندان که تو می‌خوری ندیدم\nدیدم همه صوفیان آفاق / مثل تو قلندری ندیدم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ383",
        "title": "غزل ۳۸۳",
        "content": "غزل ۳۸۳\n\nمی‌روم وز سر حسرت به قفا می‌نگرم / خبر از پای ندارم که زمین می‌سپرم\nمی‌روم بی‌دل و بی یار و یقین می‌دانم / که من بی‌دل بی یار نه مرد سفرم\nخاک من زنده به تأثیر هوای لب توست / سازگاری نکند آب و هوای دگرم\nوه که گر بر سر کوی تو شبی روز کنم / غلغل اندر ملکوت افتد از آه سحرم\nپای می‌پیچم و چون پای دلم می‌پیچد / بار می‌بندم و از بار فروبسته‌ترم\nچه کنم دست ندارم به گریبان اجل / تا به تن در ز غمت پیرهن جان بدرم\nآتش خشم تو برد آب من خاک آلود / بعد از این باد به گوش تو رساند خبرم\nهر نوردی که ز طومار غمم باز کنی / حرف‌ها بینی آلوده به خون جگرم\nنی مپندار که حرفی به زبان آرم اگر / تا به سینه چو قلم بازشکافند سرم\nبه هوای سر زلف تو درآویخته بود / از سر شاخ زبان برگ سخن‌های ترم\nگر سخن گویم من بعد شکایت باشد / ور شکایت کنم از دست تو پیش که برم\nخار سودای تو آویخته در دامن دل / ننگم آید که به اطراف گلستان گذرم\nبصر روشنم از سرمه خاک در توست / قیمت خاک تو من دانم کاهل بصرم\nگر چه در کلبه خلوت بودم نور حضور / هم سفر به که نماندست مجال حضرم\nسرو بالای تو در باغ تصور برپای / شرم دارم که به بالای صنوبر نگرم\nگر به تن بازکنم جای دگر باکی نیست / که به دل غاشیه بر سر به رکاب تو درم\nگر به دوری سفر از تو جدا خواهم ماند / شرم بادم که همان سعدی کوته نظرم\nبه قدم رفتم و ناچار به سر بازآیم / گر به دامن نرسد چنگ قضا و قدرم\nشوخ چشمی چو مگس کردم و برداشت عدو / به مگسران ملامت ز کنار شکرم\nاز قفا سیر نگشتم من بدبخت هنوز / می‌روم وز سر حسرت به قفا می‌نگرم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ384",
        "title": "غزل ۳۸۴",
        "content": "غزل ۳۸۴\n\nنرفت تا تو برفتی خیالت از نظرم / برفت در همه عالم به بی دلی خبرم\nنه بخت و دولت آنم که با تو بنشینم / نه صبر و طاقت آنم که از تو درگذرم\nمن از تو روی نخواهم به دیگری آورد / که زشت باشد هر روز قبله دگرم\nبلای عشق تو بر من چنان اثر کرده‌ست / که پند عالم و عابد نمی‌کند اثرم\nقیامتم که به دیوان حشر پیش آرند / میان آن همه تشویش در تو می‌نگرم\nبه جان دوست که چون دوست در برم باشد / هزار دشمن اگر بر سرند غم نخورم\nنشان پیکر خوبت نمی‌توانم داد / که در تأمل او خیره می‌شود بصرم\nتو نیز اگر نشناسی مرا عجب نبود / که هر چه در نظر آید از آن ضعیفترم\nبه جان و سر که نگردانم از وصال تو روی / و گر هزار ملامت رسد به جان و سرم\nمرا مگوی که سعدی چرا پریشانی / خیال روی تو بر می‌کند به یک دگرم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ385",
        "title": "غزل ۳۸۵",
        "content": "غزل ۳۸۵\n\nیک امشبی که در آغوش شاهد شکرم / گرم چو عود بر آتش نهند غم نخورم\nچو التماس برآمد هلاک باکی نیست / کجاست تیر بلا گو بیا که من سپرم\nببند یک نفس ای آسمان دریچه صبح / بر آفتاب که امشب خوش است با قمرم\nندانم این شب قدر است یا ستاره روز / تویی برابر من یا خیال در نظرم\nخوشا هوای گلستان و خواب در بستان / اگر نبودی تشویش بلبل سحرم\nبدین دو دیده که امشب تو را همی‌بینم / دریغ باشد فردا که دیگری نگرم\nروان تشنه برآساید از وجود فرات / مرا فرات ز سر برگذشت و تشنه‌ترم\nچو می‌ندیدمت از شوق بی‌خبر بودم / کنون که با تو نشستم ز ذوق بی‌خبرم\nسخن بگوی که بیگانه پیش ما کس نیست / به غیر شمع و همین ساعتش زبان ببرم\nمیان ما به جز این پیرهن نخواهد بود / و گر حجاب شود تا به دامنش بدرم\nمگوی سعدی از این درد جان نخواهد برد / بگو کجا برم آن جان که از غمت ببرم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ386",
        "title": "غزل ۳۸۶",
        "content": "غزل ۳۸۶\n\nشب دراز به امید صبح بیدارم / مگر که بوی تو آرد نسیم اسحارم\nعجب که بیخ محبت نمی‌دهد بارم / که بر وی این همه باران شوق می‌بارم\nاز آستانه خدمت نمی‌توانم رفت / اگر به منزل قربت نمی‌دهی بارم\nبه تیغ هجر بکشتی مرا و برگشتی / بیا و زنده جاوید کن دگربارم\nچه روزها به شب آورده‌ام در این امید / که با وجود عزیزت شبی به روز آرم\nچه جرم رفت که با ما سخن نمی‌گویی / چه کرده‌ام که به هجران تو سزاوارم\nهنوز با همه بدعهدیت دعاگویم / هنوز با همه بی مهریت طلبکارم\nمن از حکایت عشق تو بس کنم هیهات / مگر اجل که ببندد زبان گفتارم\nهنوز قصه هجران و داستان فراق / به سر نرفت و به پایان رسید طومارم\nاگر تو عمر در این ماجرا کنی سعدی / حدیث عشق به پایان رسد نپندارم\nحدیث دوست نگویم مگر به حضرت دوست / یکی تمام بود مطلع بر اسرارم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ387",
        "title": "غزل ۳۸۷",
        "content": "غزل ۳۸۷\n\nمن آن نیم که دل از مهر دوست بردارم / و گر ز کینه دشمن به جان رسد کارم\nنه روی رفتنم از خاک آستانه دوست / نه احتمال نشستن نه پای رفتارم\nکجا روم که دلم پای بند مهر کسیست / سفر کنید رفیقان که من گرفتارم\nنه او به چشم ارادت نظر به جانب ما / نمی‌کند که من از ضعف ناپدیدارم\nاگر هزار تعنت کنی و طعنه زنی / من این طریق محبت ز دست نگذارم\nمرا به منظر خوبان اگر نباشد میل / درست شد به حقیقت که نقش دیوارم\nدر آن قضیه که با ما به صلح باشد دوست / اگر جهان همه دشمن شود چه غم دارم\nبه عشق روی تو اقرار می‌کند سعدی / همه جهان به درآیند گو به انکارم\nکجا توانمت انکار دوستی کردن / که آب دیده گواهی دهد به اقرارم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ388",
        "title": "غزل ۳۸۸",
        "content": "غزل ۳۸۸\n\nمنم این بی تو که پروای تماشا دارم / کافرم گر دل باغ و سر صحرا دارم\nبر گلستان گذرم بی تو و شرمم ناید / در ریاحین نگرم بی تو و یارا دارم\nکه نه بر ناله مرغان چمن شیفته‌ام / که نه سودای رخ لاله حمرا دارم\nبر گل روی تو چون بلبل مستم واله / به رخ لاله و نسرین چه تمنا دارم\nگر چه لایق نبود دست من و دامن تو / هر کجا پای نهی فرق سر آن جا دارم\nگر به مسجد روم ابروی تو محراب من است / ور به آتشکده زلف تو چلیپا دارم\nدلم از پختن سودای وصال تو بسوخت / تو من خام طمع بین که چه سودا دارم\nعقل مسکین به چه اندیشه فرا دست کنم / دل شیدا به چه تدبیر شکیبا دارم\nسر من دار که چشم از همگان در دوزم / دست من گیر که دست از دو جهان وادارم\nبا توام یک نفس از هشت بهشت اولیتر / من که امروز چنینم غم فردا دارم\nسعدی خویشتنم خوان که به معنی ز توام / که به صورت نسب از آدم و حوا دارم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ389",
        "title": "غزل ۳۸۹",
        "content": "غزل ۳۸۹\n\nباز از شراب دوشین در سر خمار دارم / وز باغ وصل جانان گل در کنار دارم\nسرمست اگر به سودا برهم زنم جهانی / عیبم مکن که در سر سودای یار دارم\nساقی بیار جامی کز زهد توبه کردم / مطرب بزن نوایی کز توبه عار دارم\nسیلاب نیستی را سر در وجود من ده / کز خاکدان هستی بر دل غبار دارم\nشستم به آب غیرت نقش و نگار ظاهر / کاندر سراچه دل نقش و نگار دارم\nموسی طور عشقم در وادی تمنا / مجروح لن ترانی چون خود هزار دارم\nرفتی و در رکابت دل رفت و صبر و دانش / بازآ که نیم جانی بهر نثار دارم\nچندم به سر دوانی پرگاروار گردت / سرگشته‌ام ولیکن پای استوار دارم\nعقلی تمام باید تا دل قرار گیرد / عقل از کجا و دل کو تا برقرار دارم\nزان می که ریخت عشقت در کام جان سعدی / تا بامداد محشر در سر خمار دارم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ390",
        "title": "غزل ۳۹۰",
        "content": "غزل ۳۹۰\n\nنه دسترسی به یار دارم / نه طاقت انتظار دارم\nهر جور که از تو بر من آید / از گردش روزگار دارم\nدر دل غم تو کنم خزینه / گر یک دل و گر هزار دارم\nاین خسته دلم چو موی باریک / از زلف تو یادگار دارم\nمن کانده تو کشیده باشم / اندوه زمانه خوار دارم\nدر آب دو دیده از تو غرقم / و امید لب و کنار دارم\nدل بردی و تن زدی همین بود / من با تو بسی شمار دارم\nدشنام همی‌دهی به سعدی / من با دو لب تو کار دارم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ391",
        "title": "غزل ۳۹۱",
        "content": "غزل ۳۹۱\n\nمن اگر نظر حرام است بسی گناه دارم / چه کنم نمی‌توانم که نظر نگاه دارم\nستم از کسیست بر من که ضرورت است بردن / نه قرار زخم خوردن نه مجال آه دارم\nنه فراغت نشستن نه شکیب رخت بستن / نه مقام ایستادن نه گریزگاه دارم\nنه اگر همی‌نشینم نظری کند به رحمت / نه اگر همی‌گریزم دگری پناه دارم\nبسم از قبول عامی و صلاح نیکنامی / چو به ترک سر بگفتم چه غم از کلاه دارم\nتن من فدای جانت سر بنده وآستانت / چه مرا به از گدایی چو تو پادشاه دارم\nچو تو را بدین شگرفی قدم صلاح باشد / نه مروت است اگر من نظر تباه دارم\nچه شب است یا رب امشب که ستاره‌ای برآمد / که دگر نه عشق خورشید و نه مهر ماه دارم\nمکنید دردمندان گله از شب جدایی / که من این صباح روشن ز شب سیاه دارم\nکه نه روی خوب دیدن گنه است پیش سعدی / تو گمان نیک بردی که من این گناه دارم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ392",
        "title": "غزل ۳۹۲",
        "content": "غزل ۳۹۲\n\nمن دوست می‌دارم جفا کز دست جانان می‌برم / طاقت نمی‌دارم ولی افتان و خیزان می‌برم\nاز دست او جان می‌برم تا افکنم در پای او / تا تو نپنداری که من از دست او جان می‌برم\nتا سر برآورد از گریبان آن نگار سنگدل / هر لحظه از بیداد او سر در گریبان می‌برم\nخواهی به لطفم گو بخوان خواهی به قهرم گو بران / طوعا و کرها بنده‌ام ناچار فرمان می‌برم\nدرمان درد عاشقان صبر است و من دیوانه‌ام / نه درد ساکن می‌شود نه ره به درمان می‌برم\nای ساربان آهسته رو با ناتوانان صبر کن / تو بار جانان می‌بری من بار هجران می‌برم\nای روزگار عافیت شکرت نکردم لاجرم / دستی که در آغوش بود اکنون به دندان می‌برم\nگفتم به پایان آورم در عمر خود با او شبی / حالا به عشق روی او روزی به پایان می‌برم\nسعدی دگربار از وطن عزم سفر کردی چرا / از دست آن ترک خطا یرغو به قاآن می‌برم\nمن خود ندانم وصف او گفتن سزای قدر او / گل آورند از بوستان من گل به بستان می‌برم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ393",
        "title": "غزل ۳۹۳",
        "content": "غزل ۳۹۳\n\nگر به رخسار چو ماهت صنما می‌نگرم / به حقیقت اثر لطف خدا می‌نگرم\nتا مگر دیده ز روی تو بیابد اثری / هر زمان صد رهت اندر سر و پا می‌نگرم\nتو به حال من مسکین به جفا می‌نگری / من به خاک کف پایت به وفا می‌نگرم\nآفتابی تو و من ذره مسکین ضعیف / تو کجا و من سرگشته کجا می‌نگرم\nسر زلفت ظلمات است و لبت آب حیات / در سواد سر زلفت به خطا می‌نگرم\nهندوی چشم مبیناد رخ ترک تو باز / گر به چین سر زلفت به خطا می‌نگرم\nراه عشق تو دراز است ولی سعدی وار / می‌روم وز سر حسرت به قفا می‌نگرم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ394",
        "title": "غزل ۳۹۴",
        "content": "غزل ۳۹۴\n\nبه خدا اگر بمیرم که دل از تو برنگیرم / برو ای طبیبم از سر که دوا نمی‌پذیرم\nهمه عمر با حریفان بنشستمی و خوبان / تو بخاستی و نقشت بنشست در ضمیرم\nمده ای حکیم پندم که به کار در نبندم / که ز خویشتن گزیر است و ز دوست ناگزیرم\nبرو ای سپر ز پیشم که به جان رسید پیکان / بگذار تا ببینم که که می‌زند به تیرم\nنه نشاط دوستانم نه فراغ بوستانم / بروید ای رفیقان به سفر که من اسیرم\nتو در آب اگر ببینی حرکات خویشتن را / به زبان خود بگویی که به حسن بی‌نظیرم\nتو به خواب خوش بیاسای و به عیش و کامرانی / که نه من غنوده‌ام دوش و نه مردم از نفیرم\nنه توانگران ببخشند فقیر ناتوان را / نظری کن ای توانگر که به دیدنت فقیرم\nاگرم چو عود سوزی تن من فدای جانت / که خوش است عیش مردم به روایح عبیرم\nنه تو گفته‌ای که سعدی نبرد ز دست من جان / نه به خاک پای مردان چو تو می‌کشی نمیرم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ395",
        "title": "غزل ۳۹۵",
        "content": "غزل ۳۹۵\n\nگر من ز محبتت بمیرم / دامن به قیامتت بگیرم\nاز دنیی و آخرت گزیر است / وز صحبت دوست ناگزیرم\nای مرهم ریش دردمندان / درمان دگر نمی‌پذیرم\nآن کس که به جز تو کس ندارد / در هر دو جهان من آن فقیرم\nای محتسب از جوان چه خواهی / من توبه نمی‌کنم که پیرم\nیک روز کمان ابروانش / می‌بوسم و گو بزن به تیرم\nای باد بهار عنبرین بوی / در پای لطافت تو میرم\nچون می‌گذری به خاک شیراز / گو من به فلان زمین اسیرم\nدر خواب نمی‌روم که بی دوست / پهلو نه خوش است بر حریرم\nای مونس روزگار سعدی / رفتی و نرفتی از ضمیرم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ396",
        "title": "غزل ۳۹۶",
        "content": "غزل ۳۹۶\n\nمن این طمع نکنم کز تو کام برگیرم / مگر ببینمت از دور و گام برگیرم\nمن این خیال نبندم که دانه‌ای به مراد / میان این همه تشویش دام برگیرم\nستاده‌ام به غلامی گرم قبول کنی / و گر نخواهی کفش غلام برگیرم\nمرا ز دست تو گر منصفی و گر ظالم / گریز نیست که دل زین مقام برگیرم\nز فکرهای پریشان و بارهای فراق / که بر دل است ندانم کدام برگیرم\nگرم هزار تعنت کنی و طعنه زنی / من آن نیم که ره انتقام برگیرم\nگرم جواز نباشد به بارگاه قبول / و گر مجال نباشد که کام برگیرم\nاز این قدر نگریزم که بوسی از دهنت / اگر حلال نباشد حرام برگیرم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ397",
        "title": "غزل ۳۹۷",
        "content": "غزل ۳۹۷\n\nاز تو با مصلحت خویش نمی‌پردازم / همچو پروانه که می‌سوزم و در پروازم\nگر توانی که بجویی دلم امروز بجوی / ور نه بسیار بجویی و نیابی بازم\nنه چنان معتقدم که‌م نظری سیر کند / یا چنان تشنه که جیحون بنشاند آزم\nهمچو چنگم سر تسلیم و ارادت در پیش / تو به هر ضرب که خواهی بزن و بنوازم\nگر به آتش بریم صد ره و بیرون آری / زر نابم که همان باشم اگر بگدازم\nگر تو آن جور پسندی که به سنگم بزنی / از من این جرم نیاید که خلاف آغازم\nخدمتی لایقم از دست نیاید چه کنم / سر نه چیزیست که در پای عزیزان بازم\nمن خراباتیم و عاشق و دیوانه و مست / بیشتر زین چه حکایت بکند غمازم\nماجرای دل دیوانه بگفتم به طبیب / که همه شب در چشم است به فکرت بازم\nگفت از این نوع شکایت که تو داری سعدی / درد عشق است ندانم که چه درمان سازم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ398",
        "title": "غزل ۳۹۸",
        "content": "غزل ۳۹۸\n\nنظر از مدعیان بر تو نمی‌اندازم / تا نگویند که من با تو نظر می‌بازم\nآرزو می‌کندم در همه عالم صیدی / که نباشند رفیقان حسود انبازم\nدرد پنهان فراقم ز تحمل بگذشت / ور نه از دل نرسیدی به زبان آوازم\nچون کبوتر بگرفتیم به دام سر زلف / دیده بردوختی از خلق جهان چون بازم\nبه سرانگشت بخواهی دل مسکینان برد / دست واپوش که من پنجه نمی‌اندازم\nمطرب آهنگ بگردان که دگر هیچ نماند / که از این پرده که گفتی به درافتد رازم\nکس ننالید در این عهد چو من در غم دوست / که به آفاق نظر می‌رود از شیرازم\nچند گفتند که سعدی نفسی باز خود آی / گفتم از دوست نشاید که به خود پردازم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ399",
        "title": "غزل ۳۹۹",
        "content": "غزل ۳۹۹\n\nخنک آن روز که در پای تو جان اندازم / عقل در دمدمه خلق جهان اندازم\nنامه حسن تو بر عالم و جاهل خوانم / نامت اندر دهن پیر و جوان اندازم\nتا کی این پرده جان سوز پس پرده زنم / تا کی این ناوک دلدوز نهان اندازم\nدردنوشان غمت را چو شود مجلس گرم / خویشتن را به طفیلی به میان اندازم\nتا نه هر بی‌خبری وصف جمالت گوید / سنگ تعظیم تو در راه بیان اندازم\nگر به میدان محاکای تو جولان یابم / گوی دل در خم چوگان زبان اندازم\nگردنان را به سرانگشت قبولت ره نیست / چون قلم هستی خود را سر از آن اندازم\nیاد سعدی کن و جان دادن مشتاقان بین / حق علیم است که لبیک زنان اندازم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ400",
        "title": "غزل ۴۰۰",
        "content": "غزل ۴۰۰\n\nوه که در عشق چنان می‌سوزم / که به یک شعله جهان می‌سوزم\nشمع وش پیش رخ شاهد یار / دم به دم شعله زنان می‌سوزم\nسوختم گر چه نمی‌یارم گفت / که من از عشق فلان می‌سوزم\nرحمتی کن که به سر می‌گردم / شفقتی بر که به جان می‌سوزم\nبا تو یاران همه در ناز و نعیم / من گنه کارم از آن می‌سوزم\nسعدیا ناله مکن گر نکنم / کس نداند که نهان می‌سوزم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ401",
        "title": "غزل ۴۰۱",
        "content": "غزل ۴۰۱\n\nیک روز به شیدایی در زلف تو آویزم / زان دو لب شیرینت صد شور برانگیزم\nگر قصد جفا داری اینک من و اینک سر / ور راه وفا داری جان در قدمت ریزم\nبس توبه و پرهیزم کز عشق تو باطل شد / من بعد بدان شرطم کز توبه بپرهیزم\nسیم دل مسکینم در خاک درت گم شد / خاک سر هر کویی بی فایده می‌بیزم\nدر شهر به رسوایی دشمن به دفم برزد / تا بر دف عشق آمد تیر نظر تیزم\nمجنون رخ لیلی چون قیس بنی عامر / فرهاد لب شیرین چون خسرو پرویزم\nگفتی به غمم بنشین یا از سر جان برخیز / فرمان برمت جانا بنشینم و برخیزم\nگر بی تو بود جنت بر کنگره ننشینم / ور با تو بود دوزخ در سلسله آویزم\nبا یاد تو گر سعدی در شعر نمی‌گنجد / چون دوست یگانه شد با غیر نیامیزم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ402",
        "title": "غزل ۴۰۲",
        "content": "غزل ۴۰۲\n\nمن بی‌مایه که باشم که خریدار تو باشم / حیف باشد که تو یار من و من یار تو باشم\nتو مگر سایه لطفی به سر وقت من آری / که من آن مایه ندارم که به مقدار تو باشم\nخویشتن بر تو نبندم که من از خود نپسندم / که تو هرگز گل من باشی و من خار تو باشم\nهرگز اندیشه نکردم که کمندت به من افتد / که من آن وقع ندارم که گرفتار تو باشم\nهرگز اندر همه عالم نشناسم غم و شادی / مگر آن وقت که شادی خور و غمخوار تو باشم\nگذر از دست رقیبان نتوان کرد به کویت / مگر آن وقت که در سایه زنهار تو باشم\nگر خداوند تعالی به گناهیت بگیرد / گو بیامرز که من حامل اوزار تو باشم\nمردمان عاشق گفتار من ای قبله خوبان / چون نباشند که من عاشق دیدار تو باشم\nمن چه شایسته آنم که تو را خوانم و دانم / مگرم هم تو ببخشی که سزاوار تو باشم\nگر چه دانم که به وصلت نرسم بازنگردم / تا در این راه بمیرم که طلبکار تو باشم\nنه در این عالم دنیا که در آن عالم عقبی / همچنان بر سر آنم که وفادار تو باشم\nخاک بادا تن سعدی اگرش تو نپسندی / که نشاید که تو فخر من و من عار تو باشم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ403",
        "title": "غزل ۴۰۳",
        "content": "غزل ۴۰۳\n\nدر آن نفس که بمیرم در آرزوی تو باشم / بدان امید دهم جان که خاک کوی تو باشم\nبه وقت صبح قیامت که سر ز خاک برآرم / به گفت و گوی تو خیزم به جست و جوی تو باشم\nبه مجمعی که درآیند شاهدان دو عالم / نظر به سوی تو دارم غلام روی تو باشم\nبه خوابگاه عدم گر هزار سال بخسبم / ز خواب عاقبت آگه به بوی موی تو باشم\nحدیث روضه نگویم گل بهشت نبویم / جمال حور نجویم دوان به سوی تو باشم\nمی بهشت ننوشم ز دست ساقی رضوان / مرا به باده چه حاجت که مست روی تو باشم\nهزار بادیه سهل است با وجود تو رفتن / و گر خلاف کنم سعدیا به سوی تو باشم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ404",
        "title": "غزل ۴۰۴",
        "content": "غزل ۴۰۴\n\nغم زمانه خورم یا فراق یار کشم / به طاقتی که ندارم کدام بار کشم\nنه قوتی که توانم کناره جستن از او / نه قدرتی که به شوخیش در کنار کشم\nنه دست صبر که در آستین عقل برم / نه پای عقل که در دامن قرار کشم\nز دوستان به جفا سیرگشت مردی نیست / جفای دوست زنم گر نه مردوار کشم\nچو می‌توان به صبوری کشید جور عدو / چرا صبور نباشم که جور یار کشم\nشراب خورده ساقی ز جام صافی وصل / ضرورت است که درد سر خمار کشم\nگلی چو روی تو گر در چمن به دست آید / کمینه دیده سعدیش پیش خار کشم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ405",
        "title": "غزل ۴۰۵",
        "content": "غزل ۴۰۵\n\nهزار جهد بکردم که سر عشق بپوشم / نبود بر سر آتش میسرم که نجوشم\nبه هوش بودم از اول که دل به کس نسپارم / شمایل تو بدیدم نه صبر ماند و نه هوشم\nحکایتی ز دهانت به گوش جان من آمد / دگر نصیحت مردم حکایت است به گوشم\nمگر تو روی بپوشی و فتنه بازنشانی / که من قرار ندارم که دیده از تو بپوشم\nمن رمیده دل آن به که در سماع نیایم / که گر به پای درآیم به دربرند به دوشم\nبیا به صلح من امروز در کنار من امشب / که دیده خواب نکرده‌ست از انتظار تو دوشم\nمرا به هیچ بدادی و من هنوز بر آنم / که از وجود تو مویی به عالمی نفروشم\nبه زخم خورده حکایت کنم ز دست جراحت / که تندرست ملامت کند چو من بخروشم\nمرا مگوی که سعدی طریق عشق رها کن / سخن چه فایده گفتن چو پند می‌ننیوشم\nبه راه بادیه رفتن به از نشستن باطل / و گر مراد نیابم به قدر وسع بکوشم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ406",
        "title": "غزل ۴۰۶",
        "content": "غزل ۴۰۶\n\nبار فراق دوستان بس که نشست بر دلم / می‌روم و نمی‌رود ناقه به زیر محملم\nبار بیفکند شتر چون برسد به منزلی / بار دل است همچنان ور به هزار منزلم\nای که مهار می‌کشی صبر کن و سبک مرو / کز طرفی تو می‌کشی وز طرفی سلاسلم\nبارکشیده جفا پرده دریده هوا / راه ز پیش و دل ز پس واقعه‌ایست مشکلم\nمعرفت قدیم را بعد حجاب کی شود / گر چه به شخص غایبی در نظری مقابلم\nآخر قصد من تویی غایت جهد و آرزو / تا نرسم ز دامنت دست امید نگسلم\nذکر تو از زبان من فکر تو از جنان من / چون برود که رفته‌ای در رگ و در مفاصلم\nمشتغل توام چنان کز همه چیز غایبم / مفتکر توام چنان کز همه خلق غافلم\nگر نظری کنی کند کشته صبر من ورق / ور نکنی چه بر دهد بیخ امید باطلم\nسنت عشق سعدیا ترک نمی‌دهی بلی / کی ز دلم به در رود خوی سرشته در گلم\nداروی درد شوق را با همه علم عاجزم / چاره کار عشق را با همه عقل جاهلم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ407",
        "title": "غزل ۴۰۷",
        "content": "غزل ۴۰۷\n\nتا تو به خاطر منی کس نگذشت بر دلم / مثل تو کیست در جهان تا ز تو مهر بگسلم\nمن چو به آخرت روم رفته به داغ دوستی / داروی دوستی بود هر چه بروید از گلم\nمیرم و همچنان رود نام تو بر زبان من / ریزم و همچنان بود مهر تو در مفاصلم\nحاصل عمر صرف شد در طلب وصال تو / با همه سعی اگر به خود ره ندهی چه حاصلم\nباد به دست آرزو در طلب هوای دل / گر نکند معاونت دور زمان مقبلم\nلایق بندگی نیم بی هنری و قیمتی / ور تو قبول می‌کنی با همه نقص فاضلم\nمثل تو را به خون من ور بکشی به باطلم / کس نکند مطالبت زان که غلام قاتلم\nکشتی من که در میان آب گرفت و غرق شد / گر بود استخوان برد باد صبا به ساحلم\nسرو برفت و بوستان از نظرم به جملگی / می‌نرود صنوبری بیخ گرفته در دلم\nفکرت من کجا رسد در طلب وصال تو / این همه یاد می‌رود وز تو هنوز غافلم\nلشکر عشق سعدیا غارت عقل می‌کند / تا تو دگر به خویشتن ظن نبری که عاقلم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ408",
        "title": "غزل ۴۰۸",
        "content": "غزل ۴۰۸\n\nامروز مبارک است فالم / کافتاد نظر بر آن جمالم\nالحمد خدای آسمان را / کاختر به درآمد از وبالم\nخواب است مگر که می‌نماید / یا عشوه همی‌دهد خیالم\nکاین بخت نبود هیچ روزم / وین گل نشکفت هیچ سالم\nامروز بدیدم آن چه دل خواست / دید آن چه نخواست بدسگالم\nاکنون که تو روی باز کردی / رو باز به خیر کرد حالم\nدیگر چه توقع است از ایام / چون بدر تمام شد هلالم\nبازآی کز اشتیاق رویت / بگرفت ز خویشتن ملالم\nآزرده‌ام از فراق چونانک / دل باز نمی‌دهد وصالم\nوز غایت تشنگی که بردم / در حلق نمی‌رود زلالم\nبیچاره به رویت آمدم باز / چون چاره نماند و احتیالم\nاز جور تو هم در تو گیرم / وز دست تو هم بر تو نالم\nچون دوست موافق است سعدی / سهل است جفای خلق عالم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ409",
        "title": "غزل ۴۰۹",
        "content": "غزل ۴۰۹\n\nتا خبر دارم از او بی‌خبر از خویشتنم / با وجودش ز من آواز نیاید که منم\nپیرهن می‌بدرم دم به دم از غایت شوق / که وجودم همه او گشت و من این پیرهنم\nای رقیب این همه سودا مکن و جنگ مجوی / برکنم دیده که من دیده از او برنکنم\nخود گرفتم که نگویم که مرا واقعه‌ایست / دشمن و دوست بدانند قیاس از سخنم\nدر همه شهر فراهم ننشست انجمنی / که نه من در غمش افسانه آن انجمنم\nبرشکست از من و از رنج دلم باک نداشت / من نه آنم که توانم که از او برشکنم\nگر همین سوز رود با من مسکین در گور / خاک اگر بازکنی سوخته یابی کفنم\nگر به خون تشنه‌ای اینک من و سر باکی نیست / که به فتراک تو به زان که بود بر بدنم\nمرد و زن گر به جفا کردن من برخیزند / گر بگردم ز وفای تو نه مردم که زنم\nشرط عقل است که مردم بگریزند از تیر / من گر از دست تو باشد مژه بر هم نزنم\nتا به گفتار درآمد دهن شیرینت / بیم آن است که شوری به جهان درفکنم\nلب سعدی و دهانت ز کجا تا به کجا / این قدر بس که رود نام لبت بر دهنم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ410",
        "title": "غزل ۴۱۰",
        "content": "غزل ۴۱۰\n\nچشم که بر تو می‌کنم چشم حسود می‌کنم / شکر خدا که باز شد دیده بخت روشنم\nهرگزم این گمان نبد با تو که دوستی کنم / باورم این نمی‌شود با تو نشسته کاین منم\nدامن خیمه برفکن دشمن و دوست گو ببین / کاین همه لطف می‌کند دوست به رغم دشمنم\nعالم شهر گو مرا وعظ مگو که نشنوم / پیر محله گو مرا توبه مده که بشکنم\nگر بزنی به خنجرم کز پی او دگر مرو / نعره شوق می‌زنم تا رمقیست در تنم\nاین نه نصیحتی بود کز غم دوست توبه کن / سخت سیه دلی بود آن که ز دوست برکنم\nگر همه عمر بشکنم عهد تو پس درست شد / کاین همه ذکر دوستی لاف دروغ می‌زنم\nپیشم از این سلامتی بود و دلی و دانشی / عشق تو آتشی بزد پاک بسوخت خرمنم\nشهری اگر به قصد من جمع شوند و متفق / با همه تیغ برکشم وز تو سپر بیفکنم\nچند فشانی آستین بر من و روزگار من / دست رها نمی‌کند مهر گرفته دامنم\nگر به مراد من روی ور نروی تو حاکمی / من به خلاف رای تو گر نفسی زنم زنم\nاین همه نیش می‌خورد سعدی و پیش می‌رود / خون برود در این میان گر تو تویی و من منم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ411",
        "title": "غزل ۴۱۱",
        "content": "غزل ۴۱۱\n\nگر تیغ برکشد که محبان همی‌زنم / اول کسی که لاف محبت زند منم\nگویند پای دار اگرت سر دریغ نیست / گو سر قبول کن که به پایش درافکنم\nامکان دیده بستنم از روی دوست نیست / اولیتر آن که گوش نصیحت بیاکنم\nآورده‌اند صحبت خوبان که آتش است / بر من به نیم جو که بسوزند خرمنم\nمن مرغ زیرکم که چنانم خوش اوفتاد / در قید او که یاد نیاید نشیمنم\nدردیست در دلم که گر از پیش آب چشم / برگیرم آستین برود تا به دامنم\nگر پیرهن به در کنم از شخص ناتوان / بینی که زیر جامه خیالیست یا تنم\nشرط است احتمال جفاهای دشمنان / چون دل نمی‌دهد که دل از دوست برکنم\nدردی نبوده را چه تفاوت کند که من / بیچاره درد می‌خورم و نعره می‌زنم\nبر تخت جم پدید نیاید شب دراز / من دانم این حدیث که در چاه بیژنم\nگویند سعدیا مکن از عشق توبه کن / مشکل توانم و نتوانم که نشکنم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ412",
        "title": "غزل ۴۱۲",
        "content": "غزل ۴۱۲\n\nآن دوست که من دارم وان یار که من دانم / شیرین دهنی دارد دور از لب و دندانم\nبخت این نکند با من کان شاخ صنوبر را / بنشینم و بنشانم گل بر سرش افشانم\nای روی دلارایت مجموعه زیبایی / مجموع چه غم دارد از من که پریشانم\nدریاب که نقشی ماند از طرح وجود من / چون یاد تو می‌آرم خود هیچ نمی‌مانم\nبا وصل نمی‌پیچم وز هجر نمی‌نالم / حکم آن چه تو فرمایی من بنده فرمانم\nای خوبتر از لیلی بیم است که چون مجنون / عشق تو بگرداند در کوه و بیابانم\nیک پشت زمین دشمن گر روی به من آرند / از روی تو بیزارم گر روی بگردانم\nدر دام تو محبوسم در دست تو مغلوبم / وز ذوق تو مدهوشم در وصف تو حیرانم\nدستی ز غمت بر دل پایی ز پیت در گل / با این همه صبرم هست وز روی تو نتوانم\nدر خفیه همی‌نالم وین طرفه که در عالم / عشاق نمی‌خسبند از ناله پنهانم\nبینی که چه گرم آتش در سوخته می‌گیرد / تو گرمتری ز آتش من سوخته تر ز آنم\nگویند مکن سعدی جان در سر این سودا / گر جان برود شاید من زنده به جانانم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ413",
        "title": "غزل ۴۱۳",
        "content": "غزل ۴۱۳\n\nآن نه روی است که من وصف جمالش دانم / این حدیث از دگری پرس که من حیرانم\nهمه بینند نه این صنع که من می‌بینم / همه خوانند نه این نقش که من می‌خوانم\nآن عجب نیست که سرگشته بود طالب دوست / عجب این است که من واصل و سرگردانم\nسرو در باغ نشانند و تو را بر سر و چشم / گر اجازت دهی ای سرو روان بنشانم\nعشق من بر گل رخسار تو امروزی نیست / دیر سال است که من بلبل این بستانم\nبه سرت کز سر پیمان محبت نروم / گر بفرمایی رفتن به سر پیکانم\nباش تا جان برود در طلب جانانم / که به کاری به از این بازنیاید جانم\nهر نصیحت که کنی بشنوم ای یار عزیز / صبرم از دوست مفرمای که من نتوانم\nعجب از طبع هوسناک منت می‌آید / من خود از مردم بی طبع عجب می‌مانم\nگفته بودی که بود در همه عالم سعدی / من به خود هیچ نیم هر چه تو گویی آنم\nگر به تشریف قبولم بنوازی ملکم / ور به تازانه قهرم بزنی شیطانم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ414",
        "title": "غزل ۴۱۴",
        "content": "غزل ۴۱۴\n\nاگر دستم رسد روزی که انصاف از تو بستانم / قضای عهد ماضی را شبی دستی برافشانم\nچنانت دوست می‌دارم که گر روزی فراق افتد / تو صبر از من توانی کرد و من صبر از تو نتوانم\nدلم صد بار می‌گوید که چشم از فتنه بر هم نه / دگر ره دیده می‌افتد بر آن بالای فتانم\nتو را در بوستان باید که پیش سرو بنشینی / و گر نه باغبان گوید که دیگر سرو ننشانم\nرفیقانم سفر کردند هر یاری به اقصایی / خلاف من که بگرفته است دامن در مغیلانم\nبه دریایی درافتادم که پایانش نمی‌بینم / کسی را پنجه افکندم که درمانش نمی‌دانم\nفراقم سخت می‌آید ولیکن صبر می‌باید / که گر بگریزم از سختی رفیق سست پیمانم\nمپرسم دوش چون بودی به تاریکی و تنهایی / شب هجرم چه می‌پرسی که روز وصل حیرانم\nشبان آهسته می‌نالم مگر دردم نهان ماند / به گوش هر که در عالم رسید آواز پنهانم\nدمی با دوست در خلوت به از صد سال در عشرت / من آزادی نمی‌خواهم که با یوسف به زندانم\nمن آن مرغ سخندانم که در خاکم رود صورت / هنوز آواز می‌آید به معنی از گلستانم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ415",
        "title": "غزل ۴۱۵",
        "content": "غزل ۴۱۵\n\nای مرهم ریش و مونس جانم / چندین به مفارقت مرنجانم\nای راحت اندرون مجروحم / جمعیت خاطر پریشانم\nگویند بدار دستش از دامن / تا دست بدارد از گریبانم\nآن کس که مرا به باغ می‌خواند / بی روی تو می‌برد به زندانم\nوین طرفه که ره نمی‌برم پیشت / وز پیش تو ره به در نمی‌دانم\nیک روز به بندگی قبولم کن / روز دگرم ببین که سلطانم\nای گلبن بوستان روحانی / مشغول بکردی از گلستانم\nزان روز که سرو قامتت دیدم / از یاد برفت سرو بستانم\nآن در دو رسته در حدیث آمد / وز دیده بیوفتاد مرجانم\nگویند صبور باش از او سعدی / بارش بکشم که صبر نتوانم\nای کاش که جان در آستین بودی / تا بر سر مونس دل افشانم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ416",
        "title": "غزل ۴۱۶",
        "content": "غزل ۴۱۶\n\nبس که در منظر تو حیرانم / صورتت را صفت نمی‌دانم\nپارسایان ملامتم مکنید / که من از عشق توبه نتوانم\nهر که بینی به جسم و جان زنده‌ست / من به امید وصل جانانم\nبه چه کار آید این بقیت جان / که به معشوق برنیفشانم\nگر تو از من عنان بگردانی / من به شمشیر برنگردانم\nگر بخوانی مقیم درگاهم / ور برانی مطیع فرمانم\nمن نه آنم که سست بازآیم / ور ز سختی به لب رسد جانم\nگر اجابت کنی و گر نکنی / چاره من دعاست می‌خوانم\nسهل باشد صعوبت ظلمات / گر به دست آید آب حیوانم\nتا کی آخر جفا بری سعدی / چه کنم پای بند احسانم\nکار مردان تحمل است و سکون / من کیم خاک پای مردانم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ417",
        "title": "غزل ۴۱۷",
        "content": "غزل ۴۱۷\n\nسخن عشق تو بی آن که برآید به زبانم / رنگ رخساره خبر می‌دهد از حال نهانم\nگاه گویم که بنالم ز پریشانی حالم / بازگویم که عیان است چه حاجت به بیانم\nهیچم از دنیی و عقبی نبرد گوشه خاطر / که به دیدار تو شغل است و فراغ از دو جهانم\nگر چنان است که روی من مسکین گدا را / به در غیر ببینی ز در خویش برانم\nمن در اندیشه آنم که روان بر تو فشانم / نه در اندیشه که خود را ز کمندت برهانم\nگر تو شیرین زمانی نظری نیز به من کن / که به دیوانگی از عشق تو فرهاد زمانم\nنه مرا طاقت غربت نه تو را خاطر قربت / دل نهادم به صبوری که جز این چاره ندانم\nمن همان روز بگفتم که طریق تو گرفتم / که به جانان نرسم تا نرسد کار به جانم\nدرم از دیده چکان است به یاد لب لعلت / نگهی باز به من کن که بسی در بچکانم\nسخن از نیمه بریدم که نگه کردم و دیدم / که به پایان رسدم عمر و به پایان نرسانم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ418",
        "title": "غزل ۴۱۸",
        "content": "غزل ۴۱۸\n\nگر دست دهد هزار جانم / در پای مبارکت فشانم\nآخر به سرم گذر کن ای دوست / انگار که خاک آستانم\nهر حکم که بر سرم برانی / سهل است ز خویشتن مرانم\nتو خود سر وصل ما نداری / من عادت بخت خویش دانم\nهیهات که چون تو شاهبازی / تشریف دهد به آشیانم\nگر خانه محقر است و تاریک / بر دیده روشنت نشانم\nگر نام تو بر سرم بگویند / فریاد برآید از روانم\nشب نیست که در فراق رویت / زاری به فلک نمی‌رسانم\nآخر نه من و تو دوست بودیم / عهد تو شکست و من همانم\nمن مهره مهر تو نریزم / الا که بریزد استخوانم\nمن ترک وصال تو نگویم / الا به فراق جسم و جانم\nمجنونم اگر بهای لیلی / ملک عرب و عجم ستانم\nشیرین زمان تویی به تحقیق / من بنده خسرو زمانم\nشاهی که ورا رسد که گوید / مولای اکابر جهانم\nایوان رفیعش آسمان را / گوید تو زمین من آسمانم\nدانی که ستم روا ندارد / مگذار که بشنود فغانم\nهر کس به زمان خویشتن بود / من سعدی آخرالزمانم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ419",
        "title": "غزل ۴۱۹",
        "content": "غزل ۴۱۹\n\nمرا تا نقره باشد می‌فشانم / تو را تا بوسه باشد می‌ستانم\nو گر فردا به زندان می‌برندم / به نقد این ساعت اندر بوستانم\nجهان بگذار تا بر من سر آید / که کام دل تو بودی از جهانم\nچه دامن‌های گل باشد در این باغ / اگر چیزی نگوید باغبانم\nنمی‌دانستم از بخت همایون / که سیمرغی فتد در آشیانم\nتو عشق آموختی در شهر ما را / بیا تا شرح آن هم بر تو خوانم\nسخن‌ها دارم از دست تو در دل / ولیکن در حضورت بی زبانم\nبگویم تا بداند دشمن و دوست / که من مستی و مستوری ندانم\nمگو سعدی مراد خویش برداشت / اگر تو سنگدل من مهربانم\nاگر تو سرو سیمین تن بر آنی / که از پیشم برانی من بر آنم\nکه تا باشم خیالت می‌پرستم / و گر رفتم سلامت می‌رسانم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ420",
        "title": "غزل ۴۲۰",
        "content": "غزل ۴۲۰\n\nما همه چشمیم و تو نور ای صنم / چشم بد از روی تو دور ای صنم\nروی مپوشان که بهشتی بود / هر که ببیند چو تو حور ای صنم\nحور خطا گفتم اگر خواندمت / ترک ادب رفت و قصور ای صنم\nتا به کرم خرده نگیری که من / غایبم از ذوق حضور ای صنم\nروی تو بر پشت زمین خلق را / موجب فتنه‌ست و فتور ای صنم\nاین همه دلبندی و خوبی تو را / موضع ناز است و غرور ای صنم\nسروبنی خاسته چون قامتت / تا ننشینیم صبور ای صنم\nاین همه طوفان به سرم می‌رود / از جگری همچو تنور ای صنم\nسعدی از این چشمه حیوان که خورد / سیر نگردد به مرور ای صنم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ421",
        "title": "غزل ۴۲۱",
        "content": "غزل ۴۲۱\n\nچون من به نفس خویشتن این کار می‌کنم / بر فعل دیگران به چه انکار می‌کنم\nبلبل سماع بر گل بستان همی‌کند / من بر گل شقایق رخسار می‌کنم\nهر جا که سرو قامتی و موی دلبریست / خود را بدان کمند گرفتار می‌کنم\nگر تیغ برکشند عزیزان به خون من / من همچنان تأمل دیدار می‌کنم\nهیچم نماند در همه عالم به اتفاق / الا سری که در قدم یار می‌کنم\nآن‌ها که خوانده‌ام همه از یاد من برفت / الا حدیث دوست که تکرار می‌کنم\nچون دست قدرتم به تمنا نمی‌رسد / صبر از مراد نفس به ناچار می‌کنم\nهمسایه گو گواهی مستی و عاشقی / بر من مده که خویشتن اقرار می‌کنم\nمن بعد از این نه زهد فروشم نه معرفت / کان در ضمیر نیست که اظهار می‌کنم\nجان است و از محبت جانان دریغ نیست / اینم که دست می‌دهد ایثار می‌کنم\nزنار اگر ببندی سعدی هزار بار / به زان که خرقه بر سر زنار می‌کنم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ422",
        "title": "غزل ۴۲۲",
        "content": "غزل ۴۲۲\n\nآن کس که از او صبر محال است و سکونم / بگذشت ده انگشت فروبرده به خونم\nپرسید که چونی ز غم و درد جدایی / گفتم نه چنانم که توان گفت که چونم\nزان گه که مرا روی تو محراب نظر شد / از دست زبان‌ها به تحمل چو ستونم\nمشنو که همه عمر جفا برده‌ام از کس / جز بر سر کوی تو که دیوار زبونم\nبیم است چو شرح غم عشق تو نویسم / کآتش به قلم در فتد از سوز درونم\nآنان که شمردند مرا عاقل و هشیار / کو تا بنویسند گواهی به جنونم\nشمشیر برآور که مرادم سر سعدیست / ور سر ننهم در قدمت عاشق دونم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ423",
        "title": "غزل ۴۲۳",
        "content": "غزل ۴۲۳\n\nز دستم بر نمی‌خیزد که یک دم بی تو بنشینم / به جز رویت نمی‌خواهم که روی هیچ کس بینم\nمن اول روز دانستم که با شیرین درافتادم / که چون فرهاد باید شست دست از جان شیرینم\nتو را من دوست می‌دارم خلاف هر که در عالم / اگر طعنه است در عقلم اگر رخنه است در دینم\nو گر شمشیر برگیری سپر پیشت بیندازم / که بی شمشیر خود کشتی به ساعدهای سیمینم\nبرآی ای صبح مشتاقان اگر نزدیک روز آمد / که بگرفت این شب یلدا ملال از ماه و پروینم\nز اول هستی آوردم قفای نیستی خوردم / کنون امید بخشایش همی‌دارم که مسکینم\nدلی چون شمع می‌باید که بر جانم ببخشاید / که جز وی کس نمی‌بینم که می‌سوزد به بالینم\nتو همچون گل ز خندیدن لبت با هم نمی‌آید / روا داری که من بلبل چو بوتیمار بنشینم\nرقیب انگشت می‌خاید که سعدی چشم بر هم نه / مترس ای باغبان از گل که می‌بینم نمی‌چینم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ424",
        "title": "غزل ۴۲۴",
        "content": "غزل ۴۲۴\n\nمن از تو صبر ندارم که بی تو بنشینم / کسی دگر نتوانم که بر تو بگزینم\nبپرس حال من آخر چو بگذری روزی / که چون همی‌گذرد روزگار مسکینم\nمن اهل دوزخم ار بی تو زنده خواهم شد / که در بهشت نیارد خدای غمگینم\nندانمت که چه گویم تو هر دو چشم منی / که بی وجود شریفت جهان نمی‌بینم\nچو روی دوست نبینی جهان ندیدن به / شب فراق منه شمع پیش بالینم\nضرورت است که عهد وفا به سر برمت / و گر جفا به سر آید هزار چندینم\nنه هاونم که بنالم به کوفتی از یار / چو دیگ بر سر آتش نشان که بنشینم\nبگرد بر سرم ای آسیای دور زمان / به هر جفا که توانی که سنگ زیرینم\nچو بلبل آمدمت تا چو گل ثنا گویم / چو لاله لال بکردی زبان تحسینم\nمرا پلنگ به سرپنجه ای نگار نکشت / تو می‌کشی به سر پنجه نگارینم\nچو ناف آهو خونم بسوخت در دل تنگ / برفت در همه آفاق بوی مشکینم\nهنر بیار و زبان آوری مکن سعدی / چه حاجت است بگوید شکر که شیرینم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ425",
        "title": "غزل ۴۲۵",
        "content": "غزل ۴۲۵\n\nمنم یا رب در این دولت که روی یار می‌بینم / فراز سرو سیمینش گلی بر بار می‌بینم\nمگر طوبی برآمد در سرابستان جان من / که بر هر شعبه‌ای مرغی شکرگفتار می‌بینم\nمگر دنیا سر آمد کاین چنین آزاد در جنت / می بی درد می‌نوشم گل بی خار می‌بینم\nعجب دارم ز بخت خویش و هر دم در گمان افتم / که مستم یا به خوابم یا جمال یار می‌بینم\nزمین بوسیده‌ام بسیار و خدمت کرده تا اکنون / لب معشوق می‌بوسم رخ دلدار می‌بینم\nچه طاعت کرده‌ام گویی که این پاداش می‌یابم / چه فرمان برده‌ام گویی که این مقدار می‌بینم\nتویی یارا که خواب آلود بر من تاختن کردی / منم یا رب که بخت خود چنین بیدار می‌بینم\nچو خلوت با میان آمد نخواهم شمع کاشانه / تمنای بهشتم نیست چون دیدار می‌بینم\nکدام آلاله می‌بویم که مغزم عنبرآگین شد / چه ریحان دسته بندم چون جهان گلزار می‌بینم\nز گردون نعره می‌آید که اینت بوالعجب کاری / که سعدی را ز روی دوست برخوردار می‌بینم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ426",
        "title": "غزل ۴۲۶",
        "content": "غزل ۴۲۶\n\nدلم تا عشقباز آمد در او جز غم نمی‌بینم / دلی بی غم کجا جویم که در عالم نمی‌بینم\nدمی با همدمی خرم ز جانم بر نمی‌آید / دمم با جان برآید چون که یک همدم نمی‌بینم\nمرا رازیست اندر دل به خون دیده پرورده / ولیکن با که گویم راز چون محرم نمی‌بینم\nقناعت می‌کنم با درد چون درمان نمی‌یابم / تحمل می‌کنم با زخم چون مرهم نمی‌بینم\nخوشا و خرما آن دل که هست از عشق بیگانه / که من تا آشنا گشتم دل خرم نمی‌بینم\nنم چشم آبروی من ببرد از بس که می‌گریم / چرا گریم کز آن حاصل برون از نم نمی‌بینم\nکنون دم درکش ای سعدی که کار از دست بیرون شد / به امید دمی با دوست وان دم هم نمی‌بینم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ427",
        "title": "غزل ۴۲۷",
        "content": "غزل ۴۲۷\n\nمن از اینجا به ملامت نروم / که من اینجا به امیدی گروم\nگر به عقلم سخنی می‌گویند / بیم آن است که دیوانه شوم\nگوش دل رفته به آواز سماع / نتوانم که نصیحت شنوم\nهمه گو باد ببر خرمن عمر / دو جهان بی تو نیرزد دو جوم\nدوستان عیب و ملامت مکنید / کانچه خود کاشته باشم دروم\nمن بیچاره گردن به کمند / چه کنم گر به رکابش نروم\nسعدیا گفت به خوابم بینی / بی‌وفا یارم اگر می‌غنوم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ428",
        "title": "غزل ۴۲۸",
        "content": "غزل ۴۲۸\n\nنه از چینم حکایت کن نه از روم / که من دل با یکی دارم در این بوم\nهر آن ساعت که با یاد من آید / فراموشم شود موجود و معدوم\nز دنیا بخش ما غم خوردن آمد / نشاید خوردن الا رزق مقسوم\nرطب شیرین و دست از نخل کوتاه / زلال اندر میان و تشنه محروم\nاز آن شاهد که در اندیشه ماست / ندانم زاهدی در شهر معصوم\nبه روی او نماند هیچ منظور / به بوی او نماند هیچ مشموم\nنه بی او عشق می‌خواهم نه با او / که او در سلک من حیف است منظوم\nرفیقان چشم ظاهربین بدوزید / که ما را در میان سریست مکتوم\nهمه عالم گر این صورت ببینند / کس این معنی نخواهد کرد مفهوم\nچنان سوزم که خامانم نبینند / نداند تندرست احوال محموم\nمرا گر دل دهی ور جان ستانی / عبادت لازم است و بنده ملزوم\nنشاید برد سعدی جان از این کار / مسافر تشنه و جلاب مسموم\nچو آهن تاب آتش می‌نیارد / همی‌باید که پیشانی کند موم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ429",
        "title": "غزل ۴۲۹",
        "content": "غزل ۴۲۹\n\nتو مپندار کز این در به ملامت بروم / دلم اینجاست بده تا به سلامت بروم\nترک سر گفتم از آن پیش که بنهادم پای / نه به زرق آمده‌ام تا به ملامت بروم\nمن هوادار قدیمم بدهم جان عزیز / نو ارادت نه که از پیش غرامت بروم\nگر رسد از تو به گوشم که بمیر ای سعدی / تا لب گور به اعزاز و کرامت بروم\nور بدانم به در مرگ که حشرم با توست / از لحد رقص کنان تا به قیامت بروم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ430",
        "title": "غزل ۴۳۰",
        "content": "غزل ۴۳۰\n\nبه تو مشغول و با تو همراهم / وز تو بخشایش تو می‌خواهم\nهمه بیگانگان چنین دانند / که منت آشنای درگاهم\nترسم ای میوه درخت بلند / که نیایی به دست کوتاهم\nتا مرا از تو آگهی دادند / به وجودت گر از خود آگاهم\nهمه در خورد رای و قیمت خویش / از تو خواهند و من تو را خواهم\nبلبل بوستان حسن توام / چون نیفتد سخن در افواهم\nمی‌کشندم که ترک عشق بگو / می‌زنندم که بیدق شاهم\nور به صد پاره‌ام کنی زین رنگ / بنگردم که صبغة اللهم\nسعدیا در قفای دوست مرو / چه کنم می‌برد به اکراهم\nمیل از این جانب اختیاری نیست / کهربا را بگو که من کاهم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ431",
        "title": "غزل ۴۳۱",
        "content": "غزل ۴۳۱\n\nامشب آن نیست که در خواب رود چشم ندیم / خواب در روضه رضوان نکند اهل نعیم\nخاک را زنده کند تربیت باد بهار / سنگ باشد که دلش زنده نگردد به نسیم\nبوی پیراهن گم کرده خود می‌شنوم / گر بگویم همه گویند ضلالیست قدیم\nعاشق آن گوش ندارد که نصیحت شنود / درد ما نیک نباشد به مداوای حکیم\nتوبه گویندم از اندیشه معشوق بکن / هرگز این توبه نباشد که گناهیست عظیم\nای رفیقان سفر دست بدارید از ما / که بخواهیم نشستن به در دوست مقیم\nای برادر غم عشق آتش نمرود انگار / بر من این شعله چنان است که بر ابراهیم\nمرده از خاک لحد رقص کنان برخیزد / گر تو بالای عظامش گذری و هی رمیم\nطمع وصل تو می‌دارم و اندیشه هجر / دیگر از هر چه جهانم نه امید است و نه بیم\nعجب از کشته نباشد به در خیمه دوست / عجب از زنده که چون جان به درآورد سلیم\nسعدیا عشق نیامیزد و شهوت با هم / پیش تسبیح ملایک نرود دیو رجیم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ432",
        "title": "غزل ۴۳۲",
        "content": "غزل ۴۳۲\n\nما دگر کس نگرفتیم به جای تو ندیم / الله الله تو فراموش مکن عهد قدیم\nهر یک از دایره جمع به راهی رفتند / ما بماندیم و خیال تو به یک جای مقیم\nباغبان گر نگشاید در درویش به باغ / آخر از باغ بیاید بر درویش نسیم\nگر نسیم سحر از خلق تو بویی آرد / جان فشانیم به سوغات نسیم تو نه سیم\nبوی محبوب که بر خاک احبا گذرد / نه عجب دارم اگر زنده کند عظم رمیم\nای به حسن تو صنم چشم فلک نادیده / وی به مثل تو ولد مادر ایام عقیم\nحال درویش چنان است که خال تو سیاه / جسم دل ریش چنان است که چشم تو سقیم\nچشم جادوی تو بی واسطه کحل کحیل / طاق ابروی تو بی شائبه وسمه وسیم\nای که دلداری اگر جان منت می‌باید / چاره‌ای نیست در این مسأله الا تسلیم\nعشقبازی نه طریق حکما بود ولی / چشم بیمار تو دل می‌برد از دست حکیم\nسعدیا عشق نیامیزد و عفت با هم / چند پنهان کنی آواز دهل زیر گلیم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ433",
        "title": "غزل ۴۳۳",
        "content": "غزل ۴۳۳\n\nما به روی دوستان از بوستان آسوده‌ایم / گر بهار آید وگر باد خزان آسوده‌ایم\nسروبالایی که مقصود است اگر حاصل شود / سرو اگر هرگز نباشد در جهان آسوده‌ایم\nگر به صحرا دیگران از بهر عشرت می‌روند / ما به خلوت با تو ای آرام جان آسوده‌ایم\nهر چه در دنیا و عقبی راحت و آسایش است / گر تو با ما خوش درآیی ما از آن آسوده‌ایم\nبرق نوروزی گر آتش می‌زند در شاخسار / ور گل افشان می‌کند در بوستان آسوده‌ایم\nباغبان را گو اگر در گلستان آلاله‌ایست / دیگری را ده که ما با دلستان آسوده‌ایم\nگر سیاست می‌کند سلطان و قاضی حاکمند / ور ملامت می‌کند پیر و جوان آسوده‌ایم\nموج اگر کشتی برآرد تا به اوج آفتاب / یا به قعر اندر برد ما بر کران آسوده‌ایم\nرنج‌ها بردیم و آسایش نبود اندر جهان / ترک آسایش گرفتیم این زمان آسوده‌ایم\nسعدیا سرمایه‌داران از خلل ترسند و ما / گر بر آید بانگ دزد از کاروان آسوده‌ایم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ434",
        "title": "غزل ۴۳۴",
        "content": "غزل ۴۳۴\n\nما در خلوت به روی خلق ببستیم / از همه بازآمدیم و با تو نشستیم\nهر چه نه پیوند یار بود بریدیم / وآنچه نه پیمان دوست بود شکستیم\nمردم هشیار از این معامله دورند / شاید اگر عیب ما کنند که مستیم\nمالک خود را همیشه غصه گدازد / ملک پری پیکری شدیم و برستیم\nشاکر نعمت به هر طریق که بودیم / داعی دولت به هر مقام که هستیم\nدر همه چشمی عزیز و نزد تو خواریم / در همه عالم بلند و پیش تو پستیم\nای بت صاحب دلان مشاهده بنمای / تا تو ببینیم و خویشتن نپرستیم\nدیده نگه داشتیم تا نرود دل / با همه عیاری از کمند نجستیم\nتا تو اجازت دهی که در قدمم ریز / جان گرامی نهاده بر کف دستیم\nدوستی آن است سعدیا که بماند / عهد وفا هم بر این قرار که بستیم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ435",
        "title": "غزل ۴۳۵",
        "content": "غزل ۴۳۵\n\nای سروبالای سهی کز صورت حال آگهی / وز هر که در عالم بهی ما نیز هم بد نیستیم\nگفتی به رنگ من گلی هرگز نبیند بلبلی / آری نکو گفتی ولی ما نیز هم بد نیستیم\nتا چند گویی ما و بس کوته کن ای رعنا و بس / نه خود تویی زیبا و بس ما نیز هم بد نیستیم\nای شاهد هر مجلسی و آرام جان هر کسی / گر دوستان داری بسی ما نیز هم بد نیستیم\nگفتی که چون من در زمی دیگر نباشد آدمی / ای جان لطف و مردمی ما نیز هم بد نیستیم\nگر گلشن خوش بو تویی ور بلبل خوشگو تویی / ور در جهان نیکو تویی ما نیز هم بد نیستیم\nگویی چه شد کان سروبن با ما نمی‌گوید سخن / گو بی‌وفایی پر مکن ما نیز هم بد نیستیم\nگر تو به حسن افسانه‌ای یا گوهر یک دانه‌ای / از ما چرا بیگانه‌ای ما نیز هم بد نیستیم\nای در دل ما داغ تو تا کی فریب و لاغ تو / گر به بود در باغ تو ما نیز هم بد نیستیم\nباری غرور از سر بنه و انصاف درد من بده / ای باغ شفتالو و به ما نیز هم بد نیستیم\nگفتم تو ما را دیده‌ای وز حال ما پرسیده‌ای / پس چون ز ما رنجیده‌ای ما نیز هم بد نیستیم\nگفتی به از من در چگل صورت نبندد آب و گل / ای سست مهر سخت دل ما نیز هم بد نیستیم\nسعدی گر آن زیباقرین بگزید بر ما همنشین / گو هر که خواهی برگزین ما نیز هم بد نیستیم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ436",
        "title": "غزل ۴۳۶",
        "content": "غزل ۴۳۶\n\nعمرها در پی مقصود به جان گردیدیم / دوست در خانه و ما گرد جهان گردیدیم\nخود سراپرده قدرش ز مکان بیرون بود / آن که ما در طلبش جمله مکان گردیدیم\nهمچو بلبل همه شب نعره زنان تا خورشید / روی بنمود چو خفاش نهان گردیدیم\nگفته بودیم به خوبان که نباید نگریست / دل ببردند و ضرورت نگران گردیدیم\nصفت یوسف نادیده بیان می‌کردند / با میان آمد و بی نام و نشان گردیدیم\nرفته بودیم به خلوت که دگر می نخوریم / ساقیا باده بده کز سر آن گردیدیم\nتا همه شهر بیایند و ببینند که ما / پیر بودیم و دگرباره جوان گردیدیم\nسعدیا لشکر خوبان به شکار دل ما / گو میایید که ما صید فلان گردیدیم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ437",
        "title": "غزل ۴۳۷",
        "content": "غزل ۴۳۷\n\nبگذار تا مقابل روی تو بگذریم / دزدیده در شمایل خوب تو بنگریم\nشوق است در جدایی و جور است در نظر / هم جور به که طاقت شوقت نیاوریم\nروی ار به روی ما نکنی حکم از آن توست / بازآ که روی در قدمانت بگستریم\nما را سریست با تو که گر خلق روزگار / دشمن شوند و سر برود هم بر آن سریم\nگفتی ز خاک بیشترند اهل عشق من / از خاک بیشتر نه که از خاک کمتریم\nما با توایم و با تو نه‌ایم اینت بلعجب / در حلقه‌ایم با تو و چون حلقه بر دریم\nنه بوی مهر می‌شنویم از تو ای عجب / نه روی آن که مهر دگر کس بپروریم\nاز دشمنان برند شکایت به دوستان / چون دوست دشمن است شکایت کجا بریم\nما خود نمی‌رویم دوان در قفای کس / آن می‌برد که ما به کمند وی اندریم\nسعدی تو کیستی که در این حلقه کمند / چندان فتاده‌اند که ما صید لاغریم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ438",
        "title": "غزل ۴۳۸",
        "content": "غزل ۴۳۸\n\nما دل دوستان به جان بخریم / ور جهان دشمن است غم نخوریم\nگر به شمشیر می‌زند معشوق / گو بزن جان من که ما سپریم\nآن که صبر از جمال او نبود / به ضرورت جفای او ببریم\nگر به خشم است و گر به عین رضا / نگهی باز کن که منتظریم\nیک نظر بر جمال طلعت دوست / گر به جان می‌دهند تا بخریم\nگر تو گویی خلاف عقل است این / عاقلان دیگرند و ما دگریم\nباش تا خون ما همی‌ریزد / ما در آن دست و قبضه می‌نگریم\nگر برانند و گر ببخشایند / ما بر این در گدای یک نظریم\nدوست چندان که می‌کشد ما را / ما به فضل خدای زنده‌تریم\nسعدیا زهر قاتل از دستش / گو بیاور که چون شکر بخوریم\nای نسیم صبا ز روضه انس / برگذر پیش از آن که درگذریم\nتو خداوندگار باکرمی / گر چه ما بندگان بی هنریم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ439",
        "title": "غزل ۴۳۹",
        "content": "غزل ۴۳۹\n\nما گدایان خیل سلطانیم / شهربند هوای جانانیم\nبنده را نام خویشتن نبود / هر چه ما را لقب دهند آنیم\nگر برانند و گر ببخشایند / ره به جای دگر نمی‌دانیم\nچون دلارام می‌زند شمشیر / سر ببازیم و رخ نگردانیم\nدوستان در هوای صحبت یار / زر فشانند و ما سر افشانیم\nمر خداوند عقل و دانش را / عیب ما گو مکن که نادانیم\nهر گلی نو که در جهان آید / ما به عشقش هزاردستانیم\nتنگ چشمان نظر به میوه کنند / ما تماشاکنان بستانیم\nتو به سیمای شخص می‌نگری / ما در آثار صنع حیرانیم\nهر چه گفتیم جز حکایت دوست / در همه عمر از آن پشیمانیم\nسعدیا بی وجود صحبت یار / همه عالم به هیچ نستانیم\nترک جان عزیز بتوان گفت / ترک یار عزیز نتوانیم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ440",
        "title": "غزل ۴۴۰",
        "content": "غزل ۴۴۰\n\nکاش کان دلبر عیار که من کشته اویم / بار دیگر بگذشتی که کند زنده به بویم\nترک من گفت و به ترکش نتوانم که بگویم / چه کنم نیست دلی چون دل او ز آهن و رویم\nتا قدم باشدم اندر قدمش افتم و خیزم / تا نفس ماندم اندر عقبش پرسم و پویم\nدشمن خویشتنم هر نفس از دوستی او / تا چه دید از من مسکین که ملول است ز خویم\nلب او بر لب من این چه خیال است و تمنا / مگر آن گه که کند کوزه‌گر از خاک سبویم\nهمه بر من چه زنی زخم فراق ای مه خوبان / نه منم تنها کاندر خم چوگان تو گویم\nهر کجا صاحب حسنیست ثنا گفتم و وصفش / تو چنان صاحب حسنی که ندانم که چه گویم\nدوش می‌گفت که سعدی غم ما هیچ ندارد / می‌نداند که گرم سر برود دست نشویم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ441",
        "title": "غزل ۴۴۱",
        "content": "غزل ۴۴۱\n\nعهد کردیم که بی دوست به صحرا نرویم / بی تماشاگه رویش به تماشا نرویم\nبوستان خانه عیش است و چمن کوی نشاط / تا مهیا نبود عیش مهنا نرویم\nدیگران با همه کس دست در آغوش کنند / ما که بر سفره خاصیم به یغما نرویم\nنتوان رفت مگر در نظر یار عزیز / ور تحمل نکند زحمت ما تا نرویم\nگر به خواری ز در خویش براند ما را / به امیدش بنشینیم و به درها نرویم\nگر به شمشیر احبا تن ما پاره کنند / به تظلم به در خانه اعدا نرویم\nپای گو بر سر و بر دیده ما نه چو بساط / که اگر نقش بساطت برود ما نرویم\nبه درشتی و جفا روی مگردان از ما / که به کشتن برویم از نظرت یا نرویم\nسعدیا شرط وفاداری لیلی آن است / که اگر مجنون گویند به سودا نرویم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ442",
        "title": "غزل ۴۴۲",
        "content": "غزل ۴۴۲\n\nگر غصه روزگار گویم / بس قصه بی شمار گویم\nیک عمر هزارسال باید / تا من یکی از هزار گویم\nچشمم به زبان حال گوید / نی آن که به اختیار گویم\nبر من دل انجمن بسوزد / گر درد فراق یار گویم\nمرغان چمن فغان برآرند / گر فرقت نوبهار گویم\nیاران صبوحیم کجایند / تا درد دل خمار گویم\nکس نیست که دل سوی من آرد / تا غصه روزگار گویم\nدرد دل بی‌قرار سعدی / هم با دل بی‌قرار گویم",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ443",
        "title": "غزل ۴۴۳",
        "content": "غزل ۴۴۳\n\nبکن چندان که خواهی جور بر من / که دستت بر نمی‌دارم ز دامن\nچنان مرغ دلم را صید کردی / که بازش دل نمی‌خواهد نشیمن\nاگر دانی که در زنجیر زلفت / گرفتار است در پایش میفکن\nبه حسن قامتت سروی در آفاق / نپندارم که باشد غالب الظن\nالا ای باغبان این سرو بنشان / و گر صاحب دلی آن سرو برکن\nجهان روشن به ماه و آفتاب است / جهان ما به دیدار تو روشن\nتو بی زیور محلایی و بی رخت / مزکایی و بی زینت مزین\nشبی خواهم که مهمان من آیی / به کام دوستان و رغم دشمن\nگروهی عام را کز دل خبر نیست / عجب دارند از آه سینه من\nچو آتش در سرای افتاده باشد / عجب داری که دود آید ز روزن\nتو را خود هر که بیند دوست دارد / گناهی نیست بر سعدی معین",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ444",
        "title": "غزل ۴۴۴",
        "content": "غزل ۴۴۴\n\nیا رب آن روی است یا برگ سمن / یا رب آن قد است یا سرو چمن\nبر سمن کس دید جعد مشکبار / در چمن کس دید سرو سیمتن\nعقل چون پروانه گردید و نیافت / چون تو شمعی در هزاران انجمن\nسخت مشتاقیم پیمانی بکن / سخت مجروحیم پیکانی بکن\nوه کدامت زین همه شیرین‌تر است / خنده یا رفتار یا لب یا سخن\nگر سر ما خواهی اینک جان و سر / ور سر ما داری اینک مال و تن\nگر نوازی ور کشی فرمان تو راست / بنده‌ایم اینک سر و تیغ و کفن\nصعقه می‌خواهی حجابی در گذار / فتنه می‌جویی نقابی بر فکن\nمن کیم کانجا که کوی عشق توست / در نمی‌گنجد حدیث ما و من\nای ز وصلت خانه‌ها دار الشفا / وی ز هجرت بیت‌ها بیت الحزن\nوقت آن آمد که خاک مرده را / باد ریزد آب حیوان در دهن\nپاره گرداند زلیخای صبا / صبحدم بر یوسف گل پیرهن\nنطفه شبنم در ارحام زمین / شاهد گل گشت و طفل یاسمن\nفیح ریحان است یا بوی بهشت / خاک شیراز است یا باد ختن\nبر گذر تا خیره گردد سروبن / در نگر تا تیره گردد نسترن\nبارگاه زاهدان در هم نورد / کارگاه صوفیان بر هم شکن\nشاهدان چستند ساقی گو بیار / عاشقان مستند مطرب گو بزن\nسغبه خلقم چو صوفی در کنش / شهره شهرم چو غازی بر رسن\nتربیت را حله گو در ما مپوش / عافیت را پرده گو بر ما متن\nچرخ با صد چشم چون روی تو دید / صد زبان می‌خواست تا گوید حسن\nناسزا خواهم شنید از خاص و عام / سرزنش خواهم کشید از مرد و زن\nسعدیا گر عاشقی پایی بکوب / عاشقا گر مفلسی دستی بزن",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ445",
        "title": "غزل ۴۴۵",
        "content": "غزل ۴۴۵\n\nدر وصف نیاید که چه شیرین دهن است آن / این است که دور از لب و دندان من است آن\nعارض نتوان گفت که دور قمر است این / بالا نتوان خواند که سرو چمن است آن\nدر سرو رسیده‌ست ولیکن به حقیقت / از سرو گذشته‌ست که سیمین بدن است آن\nهرگز نبود جسم بدین حسن و لطافت / گویی همه روح است که در پیرهن است آن\nخال است بر آن صفحه سیمین بناگوش / یا نقطه‌ای از غالیه بر یاسمن است آن\nفی الجمله قیامت تویی امروز در آفاق / در چشم تو پیداست که باب فتن است آن\nگفتم که دل از چنبر زلفت برهانم / ترسم نرهانم که شکن بر شکن است آن\nهر کس که به جان آرزوی وصل تو دارد / دشوار برآید که محقر ثمن است آن\nمردی که ز شمشیر جفا روی بتابد / در کوی وفا مرد مخوانش که زن است آن\nگر خسته دلی نعره زند بر سر کویی / عیبش نتوان گفت که بی خویشتن است آن\nنزدیک من آن است که هر جرم و خطایی / کز صاحب وجه حسن آید حسن است آن\nسعدی سر سودای تو دارد نه سر خویش / هر جامه که عیار بپوشد کفن است آن",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ446",
        "title": "غزل ۴۴۶",
        "content": "غزل ۴۴۶\n\nای کودک خوبروی حیران / در وصف شمایلت سخندان\nصبر از همه چیز و هر که عالم / کردیم و صبوری از تو نتوان\nدیدی که وفا به سر نبردی / ای سخت کمان سست پیمان\nپایان فراق ناپدیدار / و امید نمی‌رسد به پایان\nهرگز نشنیده‌ام که کرده‌ست / سرو آنچه تو می‌کنی به جولان\nباور که کند که آدمی را / خورشید برآید از گریبان\nبیمار فراق به نباشد / تا بو نکند به زنخدان\nوین گوی سعادت است و دولت / تا با که در افکنی به میدان\nترسم که به عاقبت بماند / در چشم سکندر آب حیوان\nدل بود و به دست دلبر افتاد / جان است و فدای روی جانان\nعاقل نکند شکایت از درد / مادام که هست امید درمان\nبی مار به سر نمی‌رود گنج / بی خار نمی‌دمد گلستان\nگر در نظرت بسوخت سعدی / مه را چه غم از هلاک کتان\nپروانه بکشت خویشتن را / بر شمع چه لازم است تاوان",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ447",
        "title": "غزل ۴۴۷",
        "content": "غزل ۴۴۷\n\nبرخیز که می‌رود زمستان / بگشای در سرای بستان\nنارنج و بنفشه بر طبق نه / منقل بگذار در شبستان\nوین پرده بگوی تا به یک بار / زحمت ببرد ز پیش ایوان\nبرخیز که باد صبح نوروز / در باغچه می‌کند گل افشان\nخاموشی بلبلان مشتاق / در موسم گل ندارد امکان\nآواز دهل نهان نماند / در زیر گلیم و عشق پنهان\nبوی گل بامداد نوروز / و آواز خوش هزاردستان\nبس جامه فروخته‌ست و دستار / بس خانه که سوخته‌ست و دکان\nما را سر دوست بر کنار است / آنک سر دشمنان و سندان\nچشمی که به دوست برکند دوست / بر هم ننهد ز تیرباران\nسعدی چو به میوه می‌رسد دست / سهل است جفای بوستانبان",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ448",
        "title": "غزل ۴۴۸",
        "content": "غزل ۴۴۸\n\nخوشا و خرما وقت حبیبان / به بوی صبح و بانگ عندلیبان\nخوش آن ساعت نشیند دوست با دوست / که ساکن گردد آشوب رقیبان\nدو تن در جامه‌ای چون پسته در پوست / برآورده دو سر از یک گریبان\nسزای دشمنان این بس که بینند / حبیبان روی در روی حبیبان\nنصیب از عمر دنیا نقد وقت است / مباش ای هوشمند از بی نصیبان\nچو دانی کز تو چوپانی نیاید / رها کن گوسفندان را به ذئبان\nمن این رندان و مستان دوست دارم / خلاف پارسایان و خطیبان\nبهل تا در حق من هر چه خواهند / بگویند آشنایان و غریبان\nلب شیرین لبان را خصلتی هست / که غارت می‌کند هوش لبیبان\nنشستم با جوانمردان اوباش / بشستم هر چه خواندم بر ادیبان\nکه می‌داند دوای درد سعدی / که رنجورند از این علت طبیبان",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ449",
        "title": "غزل ۴۴۹",
        "content": "غزل ۴۴۹\n\nچه خوش است بوی عشق از نفس نیازمندان / دل از انتظار خونین دهن از امید خندان\nمگر آن که هر دو چشمش همه عمر بسته باشد / به ورع خلاص یابد ز فریب چشم بندان\nنظری مباح کردند و هزار خون معطل / دل عارفان ببردند و قرار هوشمندان\nسر کوی ماه رویان همه روز فتنه باشد / ز معربدان و مستان و معاشران و رندان\nاگر از کمند عشقت بروم کجا گریزم / که خلاص بی تو بند است و حیات بی تو زندان\nاگرم نمی‌پسندی مدهم به دست دشمن / که من از تو برنگردم به جفای ناپسندان\nنفسی بیا و بنشین سخنی بگوی و بشنو / که قیامت است چندان سخن از دهان خندان\nاگر این شکر ببینند محدثان شیرین / همه دست‌ها بخایند چو نیشکر به دندان\nهمه شاهدان عالم به تو عاشقند سعدی / که میان گرگ صلح است و میان گوسفندان",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ450",
        "title": "غزل ۴۵۰",
        "content": "غزل ۴۵۰\n\nبگذار تا بگرییم چون ابر در بهاران / کز سنگ گریه <sup>(ناله)</sup> خیزد روز وداع یاران\nهر کو شراب فرقت روزی چشیده باشد / داند که سخت باشد قطع امیدواران\nبا ساربان بگویید احوال آب چشمم / تا بر شتر نبندد محمل به روز باران\nبگذاشتند ما را در دیده آب حسرت / گریان چو در قیامت چشم گناهکاران\nای صبح شب نشینان جانم به طاقت آمد / از بس که دیر ماندی چون شام روزه داران\nچندین که برشمردم از ماجرای عشقت / اندوه دل نگفتم الا یک از هزاران\nسعدی به روزگاران مهری نشسته در دل / بیرون نمی‌توان کرد الا به روزگاران\nچندت کنم حکایت شرح این قدر کفایت / باقی نمی‌توان گفت الا به غمگساران",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ451",
        "title": "غزل ۴۵۱",
        "content": "غزل ۴۵۱\n\nدو چشم مست میگونت ببرد آرام هشیاران / دو خواب آلوده بربودند عقل از دست بیداران\nنصیحتگوی را از من بگو ای خواجه دم درکش / چو سیل از سر گذشت آن را چه می‌ترسانی از باران\nگر آن ساقی که مستان راست هشیاران بدیدندی / ز توبه توبه کردندی چو من بر دست خماران\nگرم با صالحان بی دوست فردا در بهشت آرند / همان بهتر که در دوزخ کنندم با گنهکاران\nچه بوی است این که عقل از من ببرد و صبر و هشیاری / ندانم باغ فردوس است یا بازار عطاران\nتو با این مردم کوته نظر در چاه کنعانی / به مصر آ تا پدید آیند یوسف را خریداران\nالا ای باد شبگیری بگوی آن ماه مجلس را / تو آزادی و خلقی در غم رویت گرفتاران\nگر آن عیار شهرآشوب روزی حال من پرسد / بگو خوابش نمی‌گیرد به شب از دست عیاران\nگرت باری گذر باشد نگه با جانب ما کن / نپندارم که بد باشد جزای خوب کرداران\nکسان گویند چون سعدی جفا دیدی تحول کن / رها کن تا بمیرم بر سر کوی وفاداران",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ452",
        "title": "غزل ۴۵۲",
        "content": "غزل ۴۵۲\n\nفراق دوستانش باد و یاران / که ما را دور کرد از دوستداران\nدلم در بند تنهایی بفرسود / چو بلبل در قفس روز بهاران\nهلاک ما چنان مهمل گرفتند / که قتل مور در پای سواران\nبه خیل هر که می‌آیم به زنهار / نمی‌بینم به جز زنهارخواران\nندانستم که در پایان صحبت / چنین باشد وفای حق گزاران\nبه گنج شایگان افتاده بودم / ندانستم که بر گنجند ماران\nدلا گر دوستی داری به ناچار / بباید بردنت جور هزاران\nخلاف شرط یاران است سعدی / که برگردند روز تیرباران\nچه خوش باشد سری در پای یاری / به اخلاص و ارادت جان سپاران",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ453",
        "title": "غزل ۴۵۳",
        "content": "غزل ۴۵۳\n\nسخت به ذوق می‌دهد باد ز بوستان نشان / صبح دمید و روز شد خیز و چراغ وانشان\nگر همه خلق را چو من بی‌دل و مست می‌کنی / روی به صالحان نما خمر به زاهدان چشان\nطایفه‌ای سماع را عیب کنند و عشق را / زمزمه‌ای بیار خوش تا بروند ناخوشان\nخرقه بگیر و می بده باده بیار و غم ببر / بی‌خبر است عاقل از لذت عیش بیهشان\nسوختگان عشق را دود به سقف می‌رود / وقع ندارد این سخن پیش فسرده آتشان\nرقص حلال بایدت سنت اهل معرفت / دنیا زیر پای نه دست به آخرت فشان\nتیغ به خفیه می‌خورم آه نهفته می‌کنم / گوش کجا که بشنود ناله زار خامشان\nچند نصیحتم کنی کز پی نیکوان مرو / چون نروم که بیخودم شوق همی‌برد کشان\nمن نه به وقت خویشتن پیر و شکسته بوده‌ام / موی سپید می‌کند چشم سیاه اکدشان\nبوی بهشت می‌دمد ما به عذاب در گرو / آب حیات می‌رود ما تن خویشتن کشان\nباد بهار و بوی گل متفقند سعدیا / چون تو فصیح بلبلی حیف بود ز خامشان",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ454",
        "title": "غزل ۴۵۴",
        "content": "غزل ۴۵۴\n\nدیگر به کجا می‌رود این سرو خرامان / چندین دل صاحب نظرش دست به دامان\nمرد است که چون شمع سراپای وجودش / می‌سوزد و آتش نرسیده‌ست به خامان\nخون می‌رود از چشم اسیران کمندش / یک بار نپرسد که کیانند و کدامان\nگو خلق بدانید که من عاشق و مستم / در کوی خرابات نباشد سر و سامان\nدر پای رقیبش چه کنم گر ننهم سر / محتاج ملک بوسه دهد دست غلامان\nدل می‌تپد اندر بر سعدی چو کبوتر / زین رفتن و بازآمدن کبک خرامان\nیا صاح متی یرجع نومی و قراری / انی و علی العاشق هذان حرامان",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ455",
        "title": "غزل ۴۵۵",
        "content": "غزل ۴۵۵\n\nخفته خبر ندارد سر بر کنار جانان / کاین شب دراز باشد بر چشم پاسبانان\nبر عقل من بخندی گر در غمش بگریم / کاین کارهای مشکل افتد به کاردانان\nدلداده را ملامت گفتن چه سود دارد / می‌باید این نصیحت کردن به دلستانان\nدامن ز پای برگیر ای خوبروی خوش رو / تا دامنت نگیرد دست خدای خوانان\nمن ترک مهر اینان در خود نمی‌شناسم / بگذار تا بیاید بر من جفای آنان\nروشن روان عاشق از تیره شب ننالد / داند که روز گردد روزی شب شبانان\nباور مکن که من دست از دامنت بدارم / شمشیر نگسلاند پیوند مهربانان\nچشم از تو برنگیرم ور می‌کشد رقیبم / مشتاق گل بسازد با خوی باغبانان\nمن اختیار خود را تسلیم عشق کردم / همچون زمام اشتر بر دست ساربانان\nشکرفروش مصری حال مگس چه داند / این دست شوق بر سر وان آستین فشانان\nشاید که آستینت بر سر زنند سعدی / تا چون مگس نگردی گرد شکردهانان",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ456",
        "title": "غزل ۴۵۶",
        "content": "غزل ۴۵۶\n\nما نتوانیم و عشق پنجه درانداختن / قوت او می‌کند بر سر ما تاختن\nگر دهیم ره به خویش یا نگذاری به پیش / هر دو به دستت در است کشتن و بنواختن\nگر تو به شمشیر و تیر حمله بیاری رواست / چاره ما هیچ نیست جز سپر انداختن\nکشتی در آب را از دو برون حال نیست / یا همه سود ای حکیم یا همه درباختن\nمذهب اگر عاشقیست سنت عشاق چیست / دل که نظرگاه اوست از همه پرداختن\nپایه خورشید نیست پیش تو افروختن / یا قد و بالای سرو پیش تو افراختن\nهر که چنین روی دید جامه چو سعدی درید / موجب دیوانگیست آفت بشناختن\nیا بگدازم چو شمع یا بکشندم به صبح / چاره همین بیش نیست سوختن و ساختن\nما سپر انداختیم با تو که در جنگ دوست / زخم توان خورد و تیغ بر نتوان آختن",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ457",
        "title": "غزل ۴۵۷",
        "content": "غزل ۴۵۷\n\nچند بشاید به صبر دیده فرو دوختن / خرمن ما را نماند حیله به جز سوختن\nگر نظر صدق را نام گنه می‌نهند / حاصل ما هیچ نیست جز گنه اندوختن\nچند به شب در سماع جامه دریدن ز شوق / روز دگر بامداد پاره بر او دوختن\nزهد نخواهد خرید چاره رنجور عشق / شمع و شراب است و شید پیش تو نفروختن\nتا به کدام آبروی ذکر وصالت کنیم / شکر خیالت هنوز می‌نتوان توختن\nلهجه شیرین من پیش دهان تو چیست / در نظر آفتاب مشعله افروختن\nمنطق سعدی شنید حاسد و حیران بماند / چاره او خامشیست یا سخن آموختن",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ458",
        "title": "غزل ۴۵۸",
        "content": "غزل ۴۵۸\n\nگر متصور شدی با تو در آمیختن / حیف نبودی وجود در قدمت ریختن\nفکرت من در تو نیست در قلم قدرتیست / کاو بتواند چنین صورتی انگیختن\nکیست که مرهم نهد بر دل مجروح عشق / که‌ش نه مجال وقوف نه ره بگریختن\nداعیه شوق نیست رفتن و باز آمدن / قاعده مهر نیست بستن و بگسیختن\nآب روان سرشک و آتش سوزان آه / پیش تو باد است و خاک بر سر خود بیختن\nهر که به شب شمع وار در نظر شاهدیست / باک ندارد به روز کشتن و آویختن\nخوی تو با دوستان تلخ سخن گفتن است / چاره سعدی حدیث با شکر آمیختن",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ459",
        "title": "غزل ۴۵۹",
        "content": "غزل ۴۵۹\n\nنبایستی هم اول مهر بستن / چو در دل داشتی پیمان شکستن\nبه ناز وصل پروردن یکی را / خطا کردی به تیغ هجر خستن\nدگربار از پری رویان جماش / نمی‌باید وفای عهد جستن\nاگر کنجی به دست آرم دگر بار / منم زین نوبت و تنها نشستن\nولیکن صبر تنهایی محال است / که نتوان در به روی دوست بستن\nهمی‌گویم بگریم در غمت زار / دگر گویم بخندی بر گرستن\nگر آزادم کنی ور بنده خوانی / مرا زین قید ممکن نیست جستن\nگرم دشمن شوی ور دوست گیری / نخواهم دستت از دامن گسستن\nقیاس آن است سعدی کز کمندش / به جان دادن توانی باز رستن",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ460",
        "title": "غزل ۴۶۰",
        "content": "غزل ۴۶۰\n\nخلاف دوستی کردن به ترک دوستان گفتن / نبایستی نمود این روی و دیگر باز بنهفتن\nگدایی پادشاهی را به شوخی دوست می‌دارد / نه بی او می‌توان بودن نه با او می‌توان گفتن\nهزارم درد می‌باشد که می‌گویم نهان دارم / لبم با هم نمی‌آید چو غنچه روز بشکفتن\nز دستم بر نمی‌خیزد که انصاف از تو بستانم / روا داری گناه خویش و آنگه بر من آشفتن\nکه می‌گوید به بالای تو ماند سرو بستانی / بیاور در چمن سروی که بتواند چنین رفتن\nچنانت دوست می‌دارم که وصلم دل نمی‌خواهد / کمال دوستی باشد مراد از دوست نگرفتن\nمراد خسرو از شیرین کناری بود و آغوشی / محبت کار فرهاد است و کوه بیستون سفتن\nنصیحت گفتن آسان است سرگردان عاشق را / ولیکن با که می‌گویی که نتواند پذیرفتن\nشکایت پیش از این حالت به نزدیکان و غمخواران / ز دست خواب می‌کردم کنون از دست ناخفتن\nگر از شمشیر برگردی نه عالی همتی سعدی / تو کز نیشی بیازردی نخواهی انگبین رفتن",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ461",
        "title": "غزل ۴۶۱",
        "content": "غزل ۴۶۱\n\nسهل باشد به ترک جان گفتن / ترک جانان نمی‌توان گفتن\nهر چه زان تلخ‌تر بخواهی گفت / شکرین است از آن دهان گفتن\nتوبه کردیم پیش بالایت / سخن سرو بوستان گفتن\nآن چنان وهم در تو حیران است / که نمی‌داندت نشان گفتن\nبه کمندی درم که ممکن نیست / رستگاری به الامان گفتن\nدفتری در تو وضع می‌کردم / متردد شدم در آن گفتن\nکه تو شیرین‌تری از آن شیرین / که بشاید به داستان گفتن\nبلبلان نیک زهره می‌دارند / با گل از دست باغبان گفتن\nمن نمی‌یارم از جفای رقیب / درد با یار مهربان گفتن\nوان که با یار هودجش نظر است / نتواند به ساربان گفتن\nسخن سر به مهر دوست به دوست / حیف باشد به ترجمان گفتن\nاین حکایت که می‌کند سعدی / بس بخواهند در جهان گفتن",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ462",
        "title": "غزل ۴۶۲",
        "content": "غزل ۴۶۲\n\nطوطی نگوید از تو دلاویزتر سخن / با شهد می‌رود ز دهانت به در سخن\nگر من نگویمت که تو شیرین عالمی / تو خویشتن دلیل بیاری به هر سخن\nواجب بود که بر سخنت آفرین کنند / لیکن مجال گفت نباشد تو در سخن\nدر هیچ بوستان چو تو سروی نیامده‌ست / بادام چشم و پسته دهان و شکرسخن\nهرگز شنیده‌ای ز بن سرو بوی مشک؟ / یا گوش کرده‌ای ز دهان قمر سخن؟\nانصاف نیست پیش تو گفتن حدیث خویش / من عهد می‌کنم که نگویم دگر سخن\nچشمان دلبرت به نظر سحر می‌کنند / من خود چگونه گویمت اندر نظر سخن\nای باد اگر مجال سخن گفتنت بود / در گوش آن ملول بگوی این قدر سخن\nوصفی چنان که لایق حسنت نمی‌رود / آشفته حال را نبود معتبر سخن\nدر می‌چکد ز منطق سعدی به جای شعر / گر سیم داشتی بنوشتی به زر سخن\nدانندش اهل فضل که مسکین غریق بود / هر گه که در سفینه ببینند تر سخن",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ463",
        "title": "غزل ۴۶۳",
        "content": "غزل ۴۶۳\n\nچه خوش بود دو دلارام دست در گردن / به هم نشستن و حلوای آشتی خوردن\nبه روزگار عزیزان که روزگار عزیز / دریغ باشد بی دوستان به سر بردن\nاگر هزار جفا سروقامتی بکند / چو خود بیاید عذرش بباید آوردن\nچه شکر گویمت ای باد مشک بوی وصال / که بوستان امیدم بخواست پژمردن\nفراق روی تو هر روز نفس کشتن بود / نظر به شخص تو امروز روح پروردن\nکسی که قیمت ایام وصل نشناسد / ببایدش دو سه روزی مفارقت کردن\nاگر سری برود بی‌گناه در پایی / به خرده‌ای ز بزرگان نشاید آزردن\nبه تازیانه گرفتم که بی دلی بزنی / کجا تواند رفتن کمند در گردن\nکمال شوق ندارند عاشقان صبور / که احتمال ندارد بر آتش افسردن\nگر آدمی صفتی سعدیا به عشق بمیر / که مذهب حیوان است همچنین مردن",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ464",
        "title": "غزل ۴۶۴",
        "content": "غزل ۴۶۴\n\nدست با سرو روان چون نرسد در گردن / چاره‌ای نیست به جز دیدن و حسرت خوردن\nآدمی را که طلب هست و توانایی نیست / صبر اگر هست و گر نیست بباید کردن\nبند بر پای توقف چه کند گر نکند / شرط عشق است بلا دیدن و پای افشردن\nروی در خاک در دوست بباید مالید / چون میسر نشود روی به روی آوردن\nنیم جانی چه بود تا ندهد دوست به دوست / که به صد جان دل جانان نتوان آزردن\nسهل باشد سخن سخت که خوبان گویند / جور شیرین دهنان تلخ نباشد بردن\nهیچ شک می‌نکنم کآهوی مشکین تتار / شرم دارد ز تو مشکین خط آهو گردن\nروزی اندر سر کار تو کنم جان عزیز / پیش بالای تو باری چو بباید مردن\nسعدیا دیده نگه داشتن از صورت خوب / نه چنان است که دل دادن و جان پروردن",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ465",
        "title": "غزل ۴۶۵",
        "content": "غزل ۴۶۵\n\nمیان باغ حرام است بی تو گردیدن / که خار با تو مرا به که بی تو گل چیدن\nو گر به جام برم بی تو دست در مجلس / حرام صرف بود بی تو باده نوشیدن\nخم دو زلف تو بر لاله حلقه در حلقه / به سنگ خاره درآموخت عشق ورزیدن\nاگر جماعت چین صورت تو بت بینند / شوند جمله پشیمان ز بت پرستیدن\nکساد نرخ شکر در جهان پدید آید / دهان چو بازگشایی به وقت خندیدن\nبه جای خشک بمانند سروهای چمن / چو قامت تو ببینند در خرامیدن\nمن گدای که باشم که دم زنم ز لبت / سعادتم چه بود خاک پات بوسیدن\nبه عشق مستی و رسواییم خوش است از آنک / نکو نباشد با عشق زهد ورزیدن\nنشاط زاهد از انواع طاعت است و ورع / صفای عارف از ابروی نیکوان دیدن\nعنایت تو چو با جان سعدی است چه باک / چه غم خورد گه حشر از گناه سنجیدن",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ466",
        "title": "غزل ۴۶۶",
        "content": "غزل ۴۶۶\n\nتا کی ای جان اثر وصل تو نتوان دیدن / که ندارد دل من طاقت هجران دیدن\nبر سر کوی تو گر خوی تو این خواهد بود / دل نهادم به جفاهای فراوان دیدن\nعقل بی خویشتن از عشق تو دیدن تا چند / خویشتن بی‌دل و دل بی سر و سامان دیدن\nتن به زیر قدمت خاک توان کرد ولیک / گرد بر گوشه نعلین تو نتوان دیدن\nهر شبم زلف سیاه تو نمایند به خواب / تا چه آید به من از خواب پریشان دیدن\nبا وجود رخ و بالای تو کوته نظریست / در گلستان شدن و سرو خرامان دیدن\nگر بر این چاه زنخدان تو ره بردی خضر / بی نیاز آمدی از چشمه حیوان دیدن\nهر دل سوخته کاندر خم زلف تو فتاد / گوی از آن به نتوان در خم چوگان دیدن\nآن چه از نرگس مخمور تو در چشم من است / برنخیزد به گل و لاله و ریحان دیدن\nسعدیا حسرت بیهوده مخور دانی چیست / چاره کار تو جان دادن و جانان دیدن",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ467",
        "title": "غزل ۴۶۷",
        "content": "غزل ۴۶۷\n\nآخر نگهی به سوی ما کن / دردی به ارادتی دوا کن\nبسیار خلاف عهد کردی / آخر به غلط یکی وفا کن\nما را تو به خاطری همه روز / یک روز تو نیز یاد ما کن\nاین قاعده خلاف بگذار / وین خوی معاندت رها کن\nبرخیز و در سرای در بند / بنشین و قبای بسته وا کن\nآن را که هلاک می‌پسندی / روزی دو به خدمت آشنا کن\nچون انس گرفت و مهر پیوست / بازش به فراق مبتلا کن\nسعدی چو حریف ناگزیر است / تن درده و چشم در قضا کن\nشمشیر که می‌زند سپر باش / دشنام که می‌دهد دعا کن\nزیبا نبود شکایت از دوست / زیبا همه روز گو جفا کن",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ468",
        "title": "غزل ۴۶۸",
        "content": "غزل ۴۶۸\n\nچشم اگر با دوست داری گوش با دشمن مکن / تیرباران قضا را جز رضا جوشن مکن\nهر که ننهاده‌ست چون پروانه دل بر سوختن / گو حریف آتشین را طوف پیرامن مکن\nجای پرهیز است در کوی شکرریزان گذشت / یا به ترک دل بگو یا چشم وا روزن مکن\nکیست کاو بر ما به بیراهی گواهی می‌دهد / گو ببین آن روی شهرآرا و عیب من مکن\nدوستان هرگز نگردانند روی از مهر دوست / نی معاذالله قیاس دوست از دشمن مکن\nتا روان دارد روان دارم حدیثش بر زبان / سنگدل گوید که یاد یار سیمین تن مکن\nمردن اندر کوی عشق از زندگانی خوشتر است / تا نمیری دست مهرش کوته از دامن مکن\nشاهد آیینه‌ست و هر کس را که شکلی خوب نیست / گو نگه بسیار در آیینه روشن مکن\nسعدیا با ساعد سیمین نشاید پنجه کرد / گر چه بازو سخت داری زور با آهن مکن",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ469",
        "title": "غزل ۴۶۹",
        "content": "غزل ۴۶۹\n\nگواهی امین است بر درد من / سرشک روان بر رخ زرد من\nببخشای بر ناله عندلیب / الا ای گل نازپرورد من\nکه گر هم بدین نوع باشد فراق / به نزد تو باد آورد گرد من\nکه دیده‌ست هرگز چنین آتشی / کز او می‌برآید دم سرد من\nفغان من از دست جور تو نیست / که از طالع مادرآورد من\nمن اندر خور بندگی نیستم / وز اندازه بیرون تو در خورد من\nبداندیش نادان که مطرود باد / ندانم چه می‌خواهد از طرد من\nو گر خود من آنم که اینم سزاست / ببخش و مگیر ای جوانمرد من\nتو معذور داری به انعام خویش / اگر زلتی آمد از کرد من\nتو دردی نداری که دردت مباد / از آن رحمتت نیست بر درد من",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ470",
        "title": "غزل ۴۷۰",
        "content": "غزل ۴۷۰\n\nای روی تو راحت دل من / چشم تو چراغ منزل من\nآبیست محبت تو گویی / کآمیخته‌اند با گل من\nشادم به تو مرحبا و اهلا / ای بخت سعید مقبل من\nبا تو همه برگ‌ها مهیاست / بی تو همه هیچ حاصل من\nگویی که نشسته‌ای شب و روز / هر جا که تویی مقابل من\nگفتم که مگر نهان بماند / آنچ از غم توست بر دل من\nبعد از تو هزار نوبت افسوس / بر دور حیات باطل من\nهر جا که حکایتی و جمعی / هنگامه توست و محفل من\nگر تیغ زند به دست سیمین / تا خون چکد از مفاصل من\nکس را به قصاص من مگیرید / کز من بحل است قاتل من",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ471",
        "title": "غزل ۴۷۱",
        "content": "غزل ۴۷۱\n\nوه که جدا نمی‌شود نقش تو از خیال من / تا چه شود به عاقبت در طلب تو حال من\nناله زیر و زار من زارتر است هر زمان / بس که به هجر می‌دهد عشق تو گوشمال من\nنور ستارگان ستد روی چو آفتاب تو / دست نمای خلق شد قامت چون هلال من\nپرتو نور روی تو هر نفسی به هر کسی / می‌رسد و نمی‌رسد نوبت اتصال من\nخاطر تو به خون من رغبت اگر چنین کند / هم به مراد دل رسد خاطر بدسگال من\nبرگذری و ننگری بازنگر که بگذرد / فقر من و غنای تو جور تو و احتمال من\nچرخ شنید ناله‌ام گفت منال سعدیا / کآه تو تیره می‌کند آینه جمال من",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ472",
        "title": "غزل ۴۷۲",
        "content": "غزل ۴۷۲\n\nای به دیدار تو روشن چشم عالم بین من / آخرت رحمی نیاید بر دل مسکین من\nسوزناک افتاده چون پروانه‌ام در پای تو / خود نمی‌سوزد دلت چون شمع بر بالین من\nتا تو را دیدم که داری سنبله بر آفتاب / آسمان حیران بماند از اشک چون پروین من\nگر بهار و لاله و نسرین نروید گو مروی / پرده بردار ای بهار و لاله و نسرین من\nگر به رعنایی برون آیی دریغا صبر و هوش / ور به شوخی درخرامی وای عقل و دین من\nخار تا کی لاله‌ای در باغ امیدم نشان / زخم تا کی مرهمی بر جان دردآگین من\nنه امید از دوستان دارم نه بیم از دشمنان / تا قلندروار شد در کوی عشق آیین من\nاز ترش رویی دشمن وز جواب تلخ دوست / کم نگردد شورش طبع سخن شیرین من\nخلق را بر ناله من رحمت آمد چند بار / خود نگویی چند نالد سعدی مسکین من",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ473",
        "title": "غزل ۴۷۳",
        "content": "غزل ۴۷۳\n\nدی به چمن برگذشت سرو سخنگوی من / تا نکند گل غرور رنگ من و بوی من\nبرگ گل لعل بود شاهد بزم بهار / آب گلستان ببرد شاهد گلروی من\nشد سپر از دست عقل تا ز کمین عتاب / تیغ جفا برکشید ترک زره موی من\nساعد دل چون نداشت قوت بازوی صبر / دست غمش درشکست پنجه نیروی من\nعشق به تاراج داد رخت صبوری دل / می‌نکند بخت شور خیمه ز پهلوی من\nکرده‌ام از راه عشق چند گذر سوی او / او به تفضل نکرد هیچ نگه سوی من\nجور کشم بنده وار ور کشدم حاکم است / خیره کشی کار اوست بارکشی خوی من\nای گل خوش بوی من یاد کنی بعد از این / سعدی بیچاره بود بلبل خوشگوی من",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ474",
        "title": "غزل ۴۷۴",
        "content": "غزل ۴۷۴\n\nنشان بخت بلند است و طالع میمون / علی الصباح نظر بر جمال روزافزون\nعلی الخصوص کسی را که طبع موزون است / چگونه دوست ندارد شمایل موزون\nگر آبروی بریزد میان انجمنت / به دست دوست حلال است اگر بریزد خون\nمثال عاشق و معشوق شمع و پروانه‌ست / سر هلاک نداری مگرد پیرامون\nبسوخت مجنون در عشق صورت لیلی / عجب که لیلی را دل نسوخت بر مجنون\nچگونه وصف جمالش کنم که حیران را / مجال نطق نباشد که بازگوید چون\nهمین تغیر بیرون دلیل عشق بس است / که در حدیث نمی‌گنجد اشتیاق درون\nاگر کسی نفسی از زمان صحبت دوست / به ملک روی زمین می‌دهد زهی مغبون\nسخن دراز کشیدیم و همچنان باقیست / حدیث دلبر فتان و عاشق مفتون\nجفای عشق تو چندان که می‌برد سعدی / خیال وصل تو از سر نمی‌کند بیرون",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ475",
        "title": "غزل ۴۷۵",
        "content": "غزل ۴۷۵\n\nبه است آن یا زنخ یا سیب سیمین / لب است آن یا شکر یا جان شیرین\nبتی دارم که چین ابروانش / حکایت می‌کند بتخانه چین\nاز آن ساعت که دیدم گوشوارش / ز چشمانم بیفتاده‌ست پروین\nهر آن وقتی که دیدارش نبینم / جهانم تیره باشد بر جهان بین\nبه خوابی آرزومندم ولیکن / سر بی دوست چون باشد به بالین\nاز آب و گل چنین صورت که دیده‌ست / تعالی خالق الانسان من طین\nغرور نیکوان باشد نه چندان / جفا بر عاشقان باشد نه چندین\nمن از مهری که دارم برنگردم / تو را گر خاطر مهر است و گر کین\nنگارینا به شمشیرت چه حاجت / مرا خود می‌کشد دست نگارین\nبه دست دوستان بر کشته بودن / ز دنیا رفتنی باشد به تمکین\nبکش تا عیب گیرانم نگویند / نمی‌آید ملخ در چشم شاهین\nنظر کردن به خوبان دین سعدیست / مباد آن روز کاو برگردد از دین",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ476",
        "title": "غزل ۴۷۶",
        "content": "غزل ۴۷۶\n\nصبحم از مشرق برآمد باد نوروز از یمین / عقل و طبعم خیره گشت از صنع رب العالمین\nبا جوانان راه صحرا برگرفتم بامداد / کودکی گفتا تو پیری با خردمندان نشین\nگفتم ای غافل نبینی کوه با چندین وقار / همچو طفلان دامنش پرارغوان و یاسمین\nآستین بر دست پوشید از بهار برگ شاخ / میوه پنهان کرده از خورشید و مه در آستین\nباد گل‌ها را پریشان می‌کند هر صبحدم / زان پریشانی مگر در روی آب افتاده چین\nنوبهار از غنچه بیرون شد به یک تو پیرهن / بیدمشک انداخت تا دیگر زمستان پوستین\nاین نسیم خاک شیراز است یا مشک ختن / یا نگار من پریشان کرده زلف عنبرین\nبامدادش بین که چشم از خواب نوشین بر کند / گر ندیدی سحر بابل در نگارستان چین\nگر سرش داری چو سعدی سر بنه مردانه وار / با چنین معشوق نتوان باخت عشق الا چنین",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ477",
        "title": "غزل ۴۷۷",
        "content": "غزل ۴۷۷\n\nچه روی و موی و بناگوش و خط و خال است این / چه قد و قامت و رفتار و اعتدال است این\nکسی که در همه عمر این صفت مطالعه کرد / به دیگری نگرد یا به خود محال است این\nکمال حسن وجودت ز هر که پرسیدم / جواب داد که در غایت کمال است این\nنماز شام به بام ار کسی نگاه کند / دو ابروان تو گوید مگر هلالست این\nلبت به خون عزیزان که می‌خوری لعل است / تو خود بگوی که خون می‌خوری حلال است این\nچنان به یاد تو شادم که فرق می‌نکنم / ز دوستی که فراق است یا وصال است این\nشبی خیال تو گفتم ببینم اندر خواب / ولی ز فکر تو خواب آیدم خیال است این\nدرازنای شب از چشم دردمندان پرس / عزیز من که شبی یا هزار سال است این\nقلم به یاد تو در می‌چکاند از دستم / مداد نیست کز او می‌رود زلال است این\nکسان به حال پریشان سعدی از غم عشق / زنخ زنند و ندانند تا چه حال است این",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ478",
        "title": "غزل ۴۷۸",
        "content": "غزل ۴۷۸\n\nای چشم تو دلفریب و جادو / در چشم تو خیره چشم آهو\nدر چشم منی و غایب از چشم / زآن چشم همی‌کنم به هر سو\nصد چشمه ز چشم من گشاید / چون چشم برافکنم بر آن رو\nچشمم بستی به زلف دلبند / هوشم بردی به چشم جادو\nهر شب چو چراغ چشم دارم / تا چشم من و چراغ من کو\nاین چشم و دهان و گردن و گوش / چشمت مرساد و دست و بازو\nمه گر چه به چشم خلق زیباست / تو خوبتری به چشم و ابرو\nبا این همه چشم زنگی شب / چشم سیه تو راست هندو\nسعدی به دو چشم تو که دارد / چشمی و هزار دانه لولو",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ479",
        "title": "غزل ۴۷۹",
        "content": "غزل ۴۷۹\n\nمن از دست کمانداران ابرو / نمی‌یارم گذر کردن به هر سو\nدو چشمم خیره ماند از روشنایی / ندانم قرص خورشید است یا رو\nبهشت است این که من دیدم نه رخسار / کمند است آن که وی دارد نه گیسو\nلبان لعل چون خون کبوتر / سواد زلف چون پر پرستو\nنه آن سرپنجه دارد شوخ عیار / که با او بر توان آمد به بازو\nهمه جان خواهد از عشاق مشتاق / ندارد سنگ کوچک در ترازو\nنفس را بوی خوش چندین نباشد / مگر در جیب دارد ناف آهو\nلب خندان شیرین منطقش را / نشاید گفت جز ضحاک جادو\nغریبی سخت محبوب اوفتاده‌ست / به ترکستان رویش خال هندو\nعجب گر در چمن برپای خیزد / که پیشش سرو ننشیند به زانو\nو گر بنشیند اندر محفل عام / دو صد فریاد برخیزد ز هر سو\nبه یاد روی گلبوی گل اندام / همه شب خار دارم زیر پهلو\nتحمل کن جفای یار سعدی / که جور نیکوان ذنبیست معفو",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ480",
        "title": "غزل ۴۸۰",
        "content": "غزل ۴۸۰\n\nگفتم به عقل پای برآرم ز بند او / روی خلاص نیست به جهد از کمند او\nمستوجب ملامتی ای دل که چند بار / عقلت بگفت و گوش نکردی به پند او\nآن بوستان میوه شیرین که دست جهد / دشوار می‌رسد به درخت بلند او\nگفتم عنان مرکب تازی بگیرمش / لیکن وصول نیست به گرد سمند او\nسر در جهان نهادمی از دست او ولیک / از شهر او چگونه رود شهربند او\nچشمم بدوخت از همه عالم به اتفاق / تا جز در او نظر نکند مستمند او\nگر خود به جای مروحه شمشیر می‌زند / مسکین مگس کجا رود از پیش قند او\nنومید نیستم که هم او مرهمی نهد / ور نه به هیچ به نشود دردمند او\nاو خود مگر به لطف خداوندیی کند / ور نه ز ما چه بندگی آید پسند او\nسعدی چو صبر از اوت میسر نمی‌شود / اولیتر آن که صبر کنی بر گزند او",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ481",
        "title": "غزل ۴۸۱",
        "content": "غزل ۴۸۱\n\nصید بیابان عشق چون بخورد تیر او / سر نتواند کشید پای ز زنجیر او\nگو به سنانم بدوز یا به خدنگم بزن / گر به شکار آمده‌ست دولت نخجیر او\nگفتم از آسیب عشق روی به عالم نهم / عرصه عالم گرفت حسن جهان گیر او\nبا همه تدبیر خویش ما سپر انداختیم / روی به دیوار صبر چشم به تقدیر او\nچاره مغلوب نیست جز سپر انداختن / چون نتواند که سر در کشد از تیر او\nکشته معشوق را درد نباشد که خلق / زنده به جانند و ما زنده به تأثیر او\nاو به فغان آمده‌ست زین همه تعجیل ما / ای عجب و ما به جان زین همه تأخیر او\nدر همه گیتی نگاه کردم و باز آمدم / صورت کس خوب نیست پیش تصاویر او\nسعدی شیرین زبان این همه شور از کجا / شاهد ما آیتیست وین همه تفسیر او\nآتشی از سوز عشق در دل داوود بود / تا به فلک می‌رسد بانگ مزامیر او",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ482",
        "title": "غزل ۴۸۲",
        "content": "غزل ۴۸۲\n\nهر که به خویشتن رود ره نبرد به سوی او / بینش ما نیاورد طاقت حسن روی او\nباغ بنفشه و سمن بوی ندارد ای صبا / غالیه‌ای بساز از آن طره مشکبوی او\nهر کس از او به قدر خویش آرزویی همی‌کنند / همت ما نمی‌کند زو به جز آرزوی او\nمن به کمند او درم او به مراد خویشتن / گر نرود به طبع من من بروم به خوی او\nدفع زبان خصم را تا نشوند مطلع / دیده به سوی دیگری دارم و دل به سوی او\nدامن من به دست او روز قیامت اوفتد / عمر به نقد می‌رود در سر گفت و گوی او\nسعدی اگر برآیدت پای به سنگ دم مزن / روز نخست گفتمت سر نبری ز کوی او",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ483",
        "title": "غزل ۴۸۳",
        "content": "غزل ۴۸۳\n\nراستی گویم به سروی ماند این بالای تو / در عبارت می‌نیاید چهره زیبای تو\nچون تو حاضر می‌شوی من غایب از خود می‌شوم / بس که حیران می‌بماندم وهم در سیمای تو\nکاشکی صد چشم از این بی خوابتر بودی مرا / تا نظر می‌کردمی در منظر زیبای تو\nای که در دل جای داری بر سر چشمم نشین / کاندر آن بیغوله ترسم تنگ باشد جای تو\nگر ملامت می‌کنندم ور قیامت می‌شود / بنده سر خواهد نهاد آن گه ز سر سودای تو\nدر ازل رفته‌ست ما را با تو پیوندی که هست / افتقار ما نه امروز است و استغنای تو\nگر بخوانی پادشاهی ور برانی بنده‌ایم / رای ما سودی ندارد تا نباشد رای تو\nما قلم در سر کشیدیم اختیار خویش را / نفس ما قربان توست و رخت ما یغمای تو\nما سراپای تو را ای سروتن چون جان خویش / دوست می‌داریم و گر سر می‌رود در پای تو\nوین قبای صنعت سعدی که در وی حشو نیست / حد زیبایی ندارد خاصه بر بالای تو",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ484",
        "title": "غزل ۴۸۴",
        "content": "غزل ۴۸۴\n\nبیا که در غم عشقت مشوشم بی تو / بیا ببین که در این غم چه ناخوشم بی تو\nشب از فراق تو می‌نالم ای پری رخسار / چو روز گردد گویی در آتشم بی تو\nدمی تو شربت وصلم نداده‌ای جانا / همیشه زهر فراقت همی چشم بی تو\nاگر تو با من مسکین چنین کنی جانا / دو پایم از دو جهان نیز در کشم بی تو\nپیام دادم و گفتم بیا خوشم می‌دار / جواب دادی و گفتی که من خوشم بی تو",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ485",
        "title": "غزل ۴۸۵",
        "content": "غزل ۴۸۵\n\nای طراوت برده از فردوس اعلی روی تو / نادر است اندر نگارستان دنیی روی تو\nدختران مصر را کاسد شود بازار حسن / گر چو یوسف پرده بردارد به دعوی روی تو\nگر چه از انگشت مانی بر نیاید چون تو نقش / هر دم انگشتی نهد بر نقش مانی روی تو\nاز گل و ماه و پری در چشم من زیباتری / گل ز من دل برد یا مه یا پری نی روی تو\nماه و پروین از خجالت رخ فرو پوشد اگر / آفتاب آسا کند در شب تجلی روی تو\nمردم چشمش بدرد پرده اعمی ز شوق / گر درآید در خیال چشم اعمی روی تو\nروی هر صاحب جمالی را به مه خواندن خطاست / گر رخی را ماه باید خواند باری روی تو\nرسم تقوی می‌نهد در عشقبازی رای من / کوس غارت می‌زند در ملک تقوی روی تو\nچون به هر وجهی بخواهد رفت جان از دست ما / خوبتر وجهی بباید جستن اولی روی تو\nچشمم از زاری چو فرهاد است و شیرین لعل تو / عقلم از شورش چو مجنون است و لیلی روی تو\nملک زیبایی مسلم گشت فرمان تو را / تا چنین خطی مزور کرد انشی روی تو\nداشتند اصحاب خلوت حرف‌ها بر من ز بد / تا تجلی کرد در بازار تقوی روی تو\nخرده بر سعدی مگیر ای جان که کاری خرد نیست / سوختن در عشق وانگه ساختن بی روی تو",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ486",
        "title": "غزل ۴۸۶",
        "content": "غزل ۴۸۶\n\nآن سرو ناز بین که چه خوش می‌رود به راه / وآن چشم آهوانه که چون می‌کند نگاه\nتو سرو دیده‌ای که کمر بست بر میان / یا ماه چارده که به سر برنهد کلاه\nگل با وجود او چو گیاه است پیش گل / مه پیش روی او چو ستاره‌ست پیش ماه\nسلطان صفت همی‌رود و صد هزار دل / با او چنان که در پی سلطان رود سپاه\nگویند از او حذر کن و راه گریز گیر / گویم کجا روم که ندانم گریزگاه\nاول نظر که چاه زنخدان بدیدمش / گویی در اوفتاد دل از دست من به چاه\nدل خود دریغ نیست که از دست من برفت / جان عزیز بر کف دست است گو بخواه\nای هر دو دیده پای که بر خاک می‌نهی / آخر نه بر دو دیده من به که خاک راه\nحیف است از آن دهن که تو داری جواب تلخ / وآن سینه سفید که دارد دل سیاه\nبیچارگان بر آتش مهرت بسوختند / آه از تو سنگدل که چه نامهربانی آه\nشهری به گفت و گوی تو در تنگنای شوق / شب روز می‌کنند و تو در خواب صبحگاه\nگفتم بنالم از تو به یاران و دوستان / باشد که دست ظلم بداری ز بی‌گناه\nبازم حفاظ دامن همت گرفت و گفت / از دوست جز به دوست مبر سعدیا پناه",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ487",
        "title": "غزل ۴۸۷",
        "content": "غزل ۴۸۷\n\nپنجه با ساعد سیمین که نیندازی به / با توانای معربد نکنی بازی به\nچون دلش دادی و مهرش ستدی چاره نماند / اگر او با تو نسازد تو در او سازی به\nجز غم یار مخور تا غم کارت بخورد / تو که با مصلحت خویش نپردازی به\nسپر صبر تحمل نکند تیر فراق / با کمان ابرو اگر جنگ نیاغازی به\nبا چنین یار که ما عقد محبت بستیم / گر همه مایه زیان می‌کند انبازی به\nبنده را بر خط فرمان خداوند امور / سر تسلیم نهادن ز سرافرازی به\nگر چو چنگم بزنی پیش تو سر برنکنم / این چنین یار وفادار که بنوازی به\nهیچ شک نیست به تیر اجل ای یار عزیز / که من از پای درآیم چو تو اندازی به\nمجلس ما دگر امروز به بستان ماند / مطرب از بلبل عاشق به خوش آوازی به\nگوش بر ناله مطرب کن و بلبل بگذار / که نگوید سخن از سعدی شیرازی به",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ488",
        "title": "غزل ۴۸۸",
        "content": "غزل ۴۸۸\n\nای که شمشیر جفا بر سر ما آخته‌ای / دشمن از دوست ندانسته و نشناخته‌ای\nمن ز فکر تو به خود نیز نمی‌پردازم / نازنینا تو دل از من به که پرداخته‌ای\nچند شب‌ها به غم روی تو روز آوردم / که تو یک روز نپرسیده و ننواخته‌ای\nگفته بودم که دل از دست تو بیرون آرم / باز دیدم که قوی پنجه درانداخته‌ای\nتا شکاری ز کمند سر زلفت نجهد / ز ابروان و مژه‌ها تیر و کمان ساخته‌ای\nلاجرم صید دلی در همه شیراز نماند / که نه با تیر و کمان در پی او تاخته‌ای\nماه و خورشید و پری و آدمی اندر نظرت / همه هیچند که سر بر همه افراخته‌ای\nبا همه جلوه طاووس و خرامیدن کبک / عیبت آن است که بی مهرتر از فاخته‌ای\nهر که می‌بیندم از جور غمت می‌گوید / سعدیا بر تو چه رنج است که بگداخته‌ای\nبیم مات است در این بازی بیهوده مرا / چه کنم دست تو بردی که دغل باخته‌ای",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ489",
        "title": "غزل ۴۸۹",
        "content": "غزل ۴۸۹\n\nای رخ چون آینه افروخته / الحذر از آه من سوخته\nغیرت سلطان جمالت چو باز / چشم من از هر که جهان دوخته\nعقل کهن بار جفا می‌کشد / دم به دم از عشق نوآموخته\nوه که به یک بار پراکنده شد / آنچه به عمری بشد اندوخته\nغم به تولای تو بخریده‌ام / جان به تمنای تو بفروخته\nدر دل سعدیست چراغ غمت / مشعله‌ای تا ابد افروخته",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ490",
        "title": "غزل ۴۹۰",
        "content": "غزل ۴۹۰\n\nای که ز دیده غایبی در دل ما نشسته‌ای / حسن تو جلوه می‌کند وین همه پرده بسته‌ای\nخاطر عام برده‌ای خون خواص خورده‌ای / ما همه صید کرده‌ای خود ز کمند جسته‌ای\nاز دگری چه حاصلم تا ز تو مهر بگسلم / هم تو که خسته‌ای دلم مرهم ریش خسته‌ای\nگر به جراحت و الم دل بشکستیم چه غم / می‌شنوم که دم به دم پیش دل شکسته‌ای",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ491",
        "title": "غزل ۴۹۱",
        "content": "غزل ۴۹۱\n\nحناست آن که ناخن دلبند رشته‌ای / یا خون بی دلیست که در بند کشته‌ای\nمن آدمی به لطف تو دیگر ندیده‌ام / این صورت و صفت که تو داری فرشته‌ای\nوین طرفه‌تر که تا دل من دردمند توست / حاضر نبوده یک دم و غایب نگشته‌ای\nدر هیچ حلقه نیست که یادت نمی‌رود / در هیچ بقعه نیست که تخمی نکشته‌ای\nما دفتر از حکایت عشقت نبسته‌ایم / تو سنگدل حکایت ما درنوشته‌ای\nزیب و فریب آدمیان را نهایت است / حوری مگر نه از گل آدم سرشته‌ای\nاز عنبر و بنفشه تر بر سر آمده‌ست / آن موی مشکبوی که در پای هشته‌ای\nمن در بیان وصف تو حیران بمانده‌ام / حدیست حسن را و تو از حد گذشته‌ای\nسر می‌نهند پیش خطت عارفان پارس / بیتی مگر ز گفته سعدی نبشته‌ای",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ492",
        "title": "غزل ۴۹۲",
        "content": "غزل ۴۹۲\n\nای باغ حسن چون تو نهالی نیافته / رخساره زمین چو تو خالی نیافته\nتابنده‌تر ز روی تو ماهی ندیده چرخ / خوشتر ز ابروی تو هلالی نیافته\nبر دور عارض تو نظر کرده آفتاب / خود را لطافتی و جمالی نیافته\nچرخ مشعبد از رخ تو دلفریبتر / در زیر هفت پرده خیالی نیافته\nخود را به زیر چنگل شاهین عشق تو / عنقای صبر من پر و بالی نیافته\nتا کی ز درد عشق تو نالد روان من / روزی به لطف از تو مثالی نیافته\nافتاده در زبان خلایق حدیث من / با تو به یک حدیث مجالی نیافته\nزایل شود هر آن چه به کلی کمال یافت / عمرم زوال یافت کمالی نیافته\nگلبرگ عیش من به چه امید بشکفد / از بوستان وصل شمالی نیافته\nسعدی هزار جامه به روزی قبا کند / یک مهربانی از تو به سالی نیافته",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ493",
        "title": "غزل ۴۹۳",
        "content": "غزل ۴۹۳\n\nسرمست بتی لطیف ساده / در دست گرفته جام باده\nدر مجلس بزم باده نوشان / بسته کمر و قبا گشاده\nافتاده زمین به حضرت او / گردونش به خدمت ایستاده\nخورشید و مهش ز خوبرویی / سر بر خط بندگی نهاده\nخورشید که شاه آسمان است / در عرصه حسن او پیاده\nوه وه که بزرگوار حوریست / از روزن جنت اوفتاده\nلعلش چو عقیق گوهرآگین / زلفش چو کمند تاب داده\nدر گلشن بوستان رویش / زنگی بچگان ز ماه زاده\nسعدی نرسد به یار هرگز / کاو شرمگن است و یار ساده",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ494",
        "title": "غزل ۴۹۴",
        "content": "غزل ۴۹۴\n\nای یار جفا کرده پیوند بریده / این بود وفاداری و عهد تو ندیده\nدر کوی تو معروفم و از روی تو محروم / گرگ دهن آلوده یوسف ندریده\nما هیچ ندیدیم و همه شهر بگفتند / افسانه مجنون به لیلی نرسیده\nدر خواب گزیده لب شیرین گل اندام / از خواب نباشد مگر انگشت گزیده\nبس در طلبت کوشش بی فایده کردیم / چون طفل دوان در پی گنجشک پریده\nمرغ دل صاحب نظران صید نکردی / الا به کمان مهره ابروی خمیده\nمیلت به چه ماند به خرامیدن طاووس / غمزت به نگه کردن آهوی رمیده\nگر پای به در می‌نهم از نقطه شیراز / ره نیست تو پیرامن من حلقه کشیده\nبا دست بلورین تو پنجه نتوان کرد / رفتیم دعا گفته و دشنام شنیده\nروی تو مبیناد دگر دیده سعدی / گر دیده به کس باز کند روی تو دیده",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ495",
        "title": "غزل ۴۹۵",
        "content": "غزل ۴۹۵\n\nمی‌برزند ز مشرق شمع فلک زبانه / ای ساقی صبوحی درده می شبانه\nعقلم بدزد لختی چند اختیار دانش / هوشم ببر زمانی تا کی غم زمانه\nگر سنگ فتنه بارد فرق منش سپر کن / ور تیر طعنه آید جان منش نشانه\nگر می به جان دهندت بستان که پیش دانا / ز آب حیات بهتر خاک شرابخانه\nآن کوزه بر کفم نه کآب حیات دارد / هم طعم نار دارد هم رنگ ناردانه\nصوفی چگونه گردد گرد شراب صافی / گنجشک را نگنجد عنقا در آشیانه\nدیوانگان نترسند از صولت قیامت / بشکیبد اسب چوبین از سیف و تازیانه\nصوفی و کنج خلوت سعدی و طرف صحرا / صاحب هنر نگیرد بر بی هنر بهانه",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ496",
        "title": "غزل ۴۹۶",
        "content": "غزل ۴۹۶\n\nای صورتت ز گوهر معنی خزینه‌ای / ما را ز داغ عشق تو در دل دفینه‌ای\nدانی که آه سوختگان را اثر بود / مگذار ناله‌ای که برآید ز سینه‌ای\nزیور همان دو رشته مرجان کفایت است / وز موی در کنار و برت عنبرینه‌ای\nسر در نیاورم به سلاطین روزگار / گر من ز بندگان تو باشم کمینه‌ای\nچشمی که جز به روی تو بر می‌کنم خطاست / وآن دم که بی تو می‌گذرانم غبینه‌ای\nتدبیر نیست جز سپر انداختن که خصم / سنگی به دست دارد و ما آبگینه‌ای\nوآن را روا بود که زند لاف مهر دوست / کز دل به در کند همه مهری و کینه‌ای\nسعدی به پاکبازی و رندی مثل نشد / تنها در این مدینه که در هر مدینه‌ای\nشعرش چو آب در همه عالم چنان شده / کز پارس می‌رود به خراسان سفینه‌ای",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ497",
        "title": "غزل ۴۹۷",
        "content": "غزل ۴۹۷\n\nخلاف سرو را روزی خرامان سوی بستان آی / دهان چون غنچه بگشای و چو گلبن در گلستان آی\nدمادم حوریان از خلد رضوان می‌فرستندت / که ای حوری انسانی دمی در باغ رضوان آی\nگرت اندیشه می‌باشد ز بدگویان بی معنی / چو معنی معجری بربند و چون اندیشه پنهان آی\nدلم گرد لب لعلت سکندروار می‌گردد / نگویی کآخر ای مسکین فراز آب حیوان آی\nچو عقرب دشمنان داری و من با تو چو میزانم / برای مصلحت ماها ز عقرب سوی میزان آی\nجهانی عشقبازانند در عهد سر زلفت / رها کن راه بدعهدی و اندر عهد ایشان آی\nخوش آمد نیست سعدی را در این زندان جسمانی / اگر تو یک دلی با او چو او در عالم جان آی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ498",
        "title": "غزل ۴۹۸",
        "content": "غزل ۴۹۸\n\nقیمت گل برود چون تو به گلزار آیی / و آب شیرین چو تو در خنده و گفتار آیی\nاین همه جلوه طاووس و خرامیدن او / بار دیگر نکند گر تو به رفتار آیی\nچند بار آخرت ای دل به نصیحت گفتم / دیده بردوز نباید که گرفتار آیی\nمه چنین خوب نباشد تو مگر خورشیدی / دل چنین سخت نباشد تو مگر خارایی\nگر تو صد بار بیایی به سر کشته عشق / چشم باشد مترصد که دگربار آیی\nسپر از تیغ تو در روی کشیدن نهی است / من خصومت نکنم گر تو به پیکار آیی\nکس نماند که به دیدار تو واله نشود / چون تو لعبت ز پس پرده پدیدار آیی\nدیگر ای باد حدیث گل و سنبل نکنی / گر بر آن سنبل زلف و گل رخسار آیی\nدوست دارم که کست دوست ندارد جز من / حیف باشد که تو در خاطر اغیار آیی\nسعدیا دختر انفاس تو بس دل ببرد / به چنین صورت و معنی که تو می‌آرایی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ499",
        "title": "غزل ۴۹۹",
        "content": "غزل ۴۹۹\n\nخرم آن روز که چون گل به چمن بازآیی / یا به بستان به در حجره من بازآیی\nگلبن عیش من آن روز شکفتن گیرد / که تو چون سرو خرامان به چمن بازآیی\nشمع من روز نیامد که شبم بفروزی / جان من وقت نیامد که به تن بازآیی\nآب تلخ است مدامم چو صراحی در حلق / تا تو یک روز چو ساغر به دهن بازآیی\nکی به دیدار من ای مهرگسل برخیزی / کی به گفتار من ای عهدشکن بازآیی\nمرغ سیر آمده‌ای از قفس صحبت و من / دام زاری بنهم بو که به من بازآیی\nمن خود آن بخت ندارم که به تو پیوندم / نه تو آن لطف نداری که به من بازآیی\nسعدی آن دیو نباشد که به افسون برود / هیچت افتد که چو مردم به سخن بازآیی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ500",
        "title": "غزل ۵۰۰",
        "content": "غزل ۵۰۰\n\nتا کیم انتظار فرمایی / وقت نامد که روی بنمایی؟!\nاگرم زنده باز خواهی دید / رنجه شو پیشتر چرا نایی\nعمر کوته‌تر است از آن که تو نیز / در درازی وعده افزایی\nاز تو کی برخورم که در وعده / سپری گشت عهد برنایی\nنرسیدیم در تو و نرسد / هیچ بیچاره را شکیبایی\nبه سر راهت آورم هر شب / دیده‌ای در وداع بینایی\nروز من شب شود و شب روزم / چون ببندی نقاب و بگشایی\nبر رخ سعدی از خیال تو دوش / زرگری بود و سیم پالایی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ501",
        "title": "غزل ۵۰۱",
        "content": "غزل ۵۰۱\n\nتو از هر در که بازآیی بدین خوبی و زیبایی / دری باشد که از رحمت به روی خلق بگشایی\nملامتگوی بی‌حاصل ترنج از دست نشناسد / در آن معرض که چون یوسف جمال از پرده بنمایی\nبه زیورها بیارایند وقتی خوبرویان را / تو سیمین تن چنان خوبی که زیورها بیارایی\nچو بلبل روی گل بیند زبانش در حدیث آید / مرا در رویت از حیرت فروبسته‌ست گویایی\nتو با این حسن نتوانی که روی از خلق درپوشی / که همچون آفتاب از جام و حور از جامه پیدایی\nتو صاحب منصبی جانا ز مسکینان نیندیشی / تو خواب آلوده‌ای بر چشم بیداران نبخشایی\nگرفتم سرو آزادی نه از ماء مهین زادی / مکن بیگانگی با ما چو دانستی که از مایی\nدعایی گر نمی‌گویی به دشنامی عزیزم کن / که گر تلخ است شیرین است از آن لب هر چه فرمایی\nگمان از تشنگی بردم که دریا تا کمر باشد / چو پایانم <sup>(پایابم)</sup> برفت اکنون بدانستم که دریایی\nتو خواهی آستین افشان و خواهی روی درهم کش / مگس جایی نخواهد رفتن از دکان حلوایی\nقیامت می‌کنی سعدی بدین شیرین سخن گفتن / مسلم نیست طوطی را در ایامت شکرخایی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ502",
        "title": "غزل ۵۰۲",
        "content": "غزل ۵۰۲\n\nتو با این لطف طبع و دلربایی / چنین سنگین دل و سرکش چرایی\nبه یک بار از جهان دل در تو بستم / ندانستم که پیمانم نپایی\nشب تاریک هجرانم بفرسود / یکی از در درآی ای روشنایی\nسری دارم مهیا بر کف دست / که در پایت فشانم چون درآیی\nخطای محض باشد با تو گفتن / حدیث حسن خوبان خطایی\nنگاری سخت محبوبی و مطبوع / ولیکن سست مهر و بی‌وفایی\nدلا گر عاشقی دایم بر آن باش / که سختی بینی و جور آزمایی\nو گر طاقت نداری جور مخدوم / برو سعدی که خدمت را نشایی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ503",
        "title": "غزل ۵۰۳",
        "content": "غزل ۵۰۳\n\nتو پری زاده ندانم ز کجا می‌آیی / کآدمیزاده نباشد به چنین زیبایی\nراست خواهی نه حلال است که پنهان دارند / مثل این روی و نشاید که به کس بنمایی\nسرو با قامت زیبای تو در مجلس باغ / نتواند که کند دعوی همبالایی\nدر سراپای وجودت هنری نیست که نیست / عیبت آن است که بر بنده نمی‌بخشایی\nبه خدا بر تو که خون من بیچاره مریز / که من آن قدر ندارم که تو دست آلایی\nبی رخت چشم ندارم که جهانی بینم / به دو چشمت که ز چشمم مرو ای بینایی\nنه مرا حسرت جاه است و نه اندیشه مال / همه اسباب مهیاست تو در می‌بایی\nبر من از دست تو چندان که جفا می‌آید / خوشتر و خوبتر اندر نظرم می‌آیی\nدیگری نیست که مهر تو در او شاید بست / چاره بعد از تو ندانیم به جز تنهایی\nور به خواری ز در خویش برانی ما را / همچنان شکر کنیمت که عزیز مایی\nمن از این در به جفا روی نخواهم پیچید / گر ببندی تو به روی من و گر بگشایی\nچه کند داعی دولت که قبولش نکنند / ما حریصیم به خدمت تو نمی‌فرمایی\nسعدیا دختر انفاس تو بس دل ببرد / به چنین زیور معنی که تو می‌آرایی\nباد نوروز که بوی گل و سنبل دارد / لطف این باد ندارد که تو می‌پیمایی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ504",
        "title": "غزل ۵۰۴",
        "content": "غزل ۵۰۴\n\nچه روی است آن که دیدارش ببرد از من شکیبایی / گواهی می‌دهد صورت بر اخلاقش به زیبایی\nنگارینا به هر تندی که می‌خواهی جوابم ده / اگر تلخ اتفاق افتد به شیرینی بیندایی\nدگر چون ناشکیبایی ببینم صادقش خوانم / که من در نفس خویش از تو نمی‌بینم شکیبایی\nاز این پس عیب شیدایان نخواهم کرد و مسکینان / که دانشمند از این صورت بر آرد سر به شیدایی\nچنانم در دلی حاضر که جان در جسم و خون در رگ / فراموشم نه‌ای وقتی که دیگر وقت یاد آیی\nشبی خوش هر که می‌خواهد که با جانان به روز آرد / بسی شب روز گرداند به تاریکی و تنهایی\nبیار ای لعبت ساقی بگو ای کودک مطرب / که صوفی در سماع آمد دوتایی کرد یکتایی\nسخن پیدا بود سعدی که حدش تا کجا باشد / زبان درکش که منظورت ندارد حد زیبایی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ505",
        "title": "غزل ۵۰۵",
        "content": "غزل ۵۰۵\n\nخبرت خرابتر کرد جراحت جدایی / چو خیال آب روشن که به تشنگان نمایی\nتو چه ارمغانی آری که به دوستان فرستی / چه از این به ارمغانی که تو خویشتن بیایی\nبشدی و دل ببردی و به دست غم سپردی / شب و روز در خیالی و ندانمت کجایی\nدل خویش را بگفتم چو تو دوست می‌گرفتم / نه عجب که خوبرویان بکنند بی‌وفایی\nتو جفای خود بکردی و نه من نمی‌توانم / که جفا کنم ولیکن نه تو لایق جفایی\nچه کنند اگر تحمل نکنند زیردستان / تو هر آن ستم که خواهی بکنی که پادشایی\nسخنی که با تو دارم به نسیم صبح گفتم / دگری نمی‌شناسم تو ببر که آشنایی\nمن از آن گذشتم ای یار که بشنوم نصیحت / برو ای فقیه و با ما مفروش پارسایی\nتو که گفته‌ای تأمل نکنم جمال خوبان / بکنی اگر چو سعدی نظری بیازمایی\nدر چشم بامدادان به بهشت برگشودن / نه چنان لطیف باشد که به دوست برگشایی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ506",
        "title": "غزل ۵۰۶",
        "content": "غزل ۵۰۶\n\nدریچه‌ای ز بهشتش به روی بگشایی / که بامداد پگاهش تو روی بنمایی\nجهان شب است و تو خورشید عالم آرایی / صباح مقبل آن کز درش تو بازآیی\nبه از تو مادر گیتی به عمر خود فرزند / نیاورد که همین بود حد زیبایی\nهر آن که با تو وصالش دمی میسر شد / میسرش نشود بعد از آن شکیبایی\nدرون پیرهن از غایت لطافت جسم / چو آب صافی در آبگینه پیدایی\nمرا مجال سخن بیش در بیان تو نیست / کمال حسن ببندد زبان گویایی\nز گفت و گوی عوام احتراز می‌کردم / کز این سپس بنشینم به کنج تنهایی\nوفای صحبت جانان به گوش جانم گفت / نه عاشقی که حذر می‌کنی ز رسوایی\nگذشت بر من از آسیب عشقت آن چه گذشت / هنوز منتظرم تا چه حکم فرمایی\nدو روزه باقی عمرم فدای جان تو باد / اگر بکاهی و در عمر خود بیفزایی\nگر او نظر نکند سعدیا به چشم نواخت / به دست سعی تو باد است تا نپیمایی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ507",
        "title": "غزل ۵۰۷",
        "content": "غزل ۵۰۷\n\nگرم راحت رسانی ور گزایی / محبت بر محبت می‌فزایی\nبه شمشیر از تو بیگانه نگردم / که هست از دیرگه باز آشنایی\nهمه مرغان خلاص از بند خواهند / من از قیدت نمی‌خواهم رهایی\nعقوبت هرچ از آن دشوارتر نیست / بر آنم صبر هست الا جدایی\nاگر بیگانگان تشریف بخشند / هنوز از دوستان خوشتر گدایی\nمنم جانا و جانی بر لب از شوق / بده گر بوسه‌ای داری بهایی\nکسانی عیب ما بینند و گویند / که روحانی ندانند از هوایی\nجمیع پارسایان گو بدانند / که سعدی توبه کرد از پارسایی\nچنان از خمر و زمر و نای و ناقوس / نمی‌ترسم که از زهد ریایی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ508",
        "title": "غزل ۵۰۸",
        "content": "غزل ۵۰۸\n\nمشتاق توام با همه جوری و جفایی / محبوب منی با همه جرمی و خطایی\nمن خود به چه ارزم که تمنای تو ورزم / در حضرت سلطان که برد نام گدایی\nصاحب نظران لاف محبت نپسندند / وان گه سپر انداختن از تیر بلایی\nباید که سری در نظرش هیچ نیرزد / آن کس که نهد در طلب وصل تو پایی\nبیداد تو عدلست و جفای تو کرامت / دشنام تو خوشتر که ز بیگانه دعایی\nجز عهد و وفای تو که محلول نگردد / هر عهد که بستم هوسی بود و هوایی\nگر دست دهد دولت آنم که سر خویش / در پای سمند تو کنم نعل بهایی\nشاید که به خون بر سر خاکم بنویسند / این بود که با دوست به سر برد وفایی\nخون در دل آزرده نهان چند بماند / شک نیست که سر برکند این درد به جایی\nشرط کرم آنست که با درد بمیری / سعدی و نخواهی ز در خلق دوایی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ509",
        "title": "غزل ۵۰۹",
        "content": "غزل ۵۰۹\n\nمن ندانستم از اول که تو بی مهر و وفایی / عهد نابستن از آن به که ببندی و نپایی\nدوستان عیب کنندم که چرا دل به تو دادم / باید اول به تو گفتن که چنین خوب چرایی\nای که گفتی مرو اندر پی خوبان زمانه / ما کجاییم در این بحر تفکر تو کجایی\nآن نه خالست و زنخدان و سر زلف پریشان / که دل اهل نظر برد که سریست خدایی\nپرده بردار که بیگانه خود این روی نبیند / تو بزرگی و در آیینه کوچک ننمایی\nحلقه بر در نتوانم زدن از دست رقیبان / این توانم که بیایم به محلت به گدایی\nعشق و درویشی و انگشت نمایی و ملامت / همه سهلست تحمل نکنم بار جدایی\nروز صحرا و سماعست و لب جوی و تماشا / در همه شهر دلی نیست که دیگر بربایی\nگفته بودم چو بیایی غم دل با تو بگویم / چه بگویم که غم از دل برود چون تو بیایی\nشمع را باید از این خانه به دربردن و کشتن / تا به همسایه نگوید که تو در خانه مایی\nسعدی آن نیست که هرگز ز کمندت بگریزد / که بدانست که دربند تو خوشتر که رهایی\nخلق گویند برو دل به هوای دگری ده / نکنم خاصه در ایام اتابک دو هوایی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ510",
        "title": "غزل ۵۱۰",
        "content": "غزل ۵۱۰\n\nنه من تنها گرفتارم به دام زلف زیبایی / که هر کس با دلارامی سری دارند و سودایی\nقرین یار زیبا را چه پروای چمن باشد / هزاران سرو بستانی فدای سروبالایی\nمرا نسبت به شیدایی کند ماه پری پیکر / تو دل با خویشتن داری چه دانی حال شیدایی\nهمی‌دانم که فریادم به گوشش می‌رسد لیکن / ملولی را چه غم دارد ز حال ناشکیبایی\nعجب دارند یارانم که دستش را همی‌بوسم / ندیدستند مسکینان سری افتاده در پایی\nاگر فرهاد را حاصل نشد پیوند با شیرین / نه آخر جان شیرینش برآمد در تمنایی\nخرد با عشق می‌کوشد که وی را در کمند آرد / ولیکن بر نمی‌آید ضعیفی با توانایی\nمرا وقتی ز نزدیکان ملامت سخت می‌آمد / نترسم دیگر از باران که افتادم به دریایی\nتو خواهی خشم بر ما گیر و خواهی چشم بر ما کن / که ما را با کسی دیگر نمانده‌ست از تو پروایی\nنپندارم که سعدی را بیازاری و بگذاری / که بعد از سایه لطفت ندارد در جهان جایی\nمن آن خاک وفادارم که از من بوی مهر آید / و گر بادم برد چون شعر هر جزوی به اقصایی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ511",
        "title": "غزل ۵۱۱",
        "content": "غزل ۵۱۱\n\nهر کس به تماشایی رفتند به صحرایی / ما را که تو منظوری خاطر نرود جایی\nیا چشم نمی‌بیند یا راه نمی‌داند / هر کاو به وجود خود دارد ز تو پروایی\nدیوانه عشقت را جایی نظر افتاده‌ست / کآنجا نتواند رفت اندیشه دانایی\nامید تو بیرون برد از دل همه امیدی / سودای تو خالی کرد از سر همه سودایی\nزیبا ننماید سرو اندر نظر عقلش / آن کش نظری باشد با قامت زیبایی\nگویند رفیقانم در عشق چه سر داری / گویم که سری دارم درباخته در پایی\nزنهار نمی‌خواهم کز کشتن امانم ده / تا سیرترت بینم یک لحظه مدارایی\nدر پارس که تا بوده‌ست از ولوله آسوده‌ست / بیم است که برخیزد از حسن تو غوغایی\nمن دست نخواهم برد الا به سر زلفت / گر دسترسی باشد یک روز به یغمایی\nگویند تمنایی از دوست بکن سعدی / جز دوست نخواهم کرد از دوست تمنایی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ512",
        "title": "غزل ۵۱۲",
        "content": "غزل ۵۱۲\n\nهمه چشمیم تا برون آیی / همه گوشیم تا چه فرمایی\nتو نه آن صورتی که بی رویت / متصور شود شکیبایی\nمن ز دست تو خویشتن بکشم / تا تو دستم به خون نیالایی\nگفته بودی قیامتم بینند / این گروهی محب سودایی\nوین چنین روی دلستان که تو راست / خود قیامت بود که بنمایی\nما تماشاکنان کوته دست / تو درخت بلندبالایی\nسر ما و آستان خدمت تو / گر برانی و گر ببخشایی\nجان به شکرانه دادن از من خواه / گر به انصاف با میان آیی\nعقل باید که با صلابت عشق / نکند پنجه توانایی\nتو چه دانی که بر تو نگذشته‌ست / شب هجران و روز تنهایی\nروشنت گردد این حدیث چو روز / گر چو سعدی شبی بپیمایی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ513",
        "title": "غزل ۵۱۳",
        "content": "غزل ۵۱۳\n\nای ولوله عشق تو بر هر سر کویی / روی تو ببرد از دل ما هر غم رویی\nآخر سر مویی به ترحم نگر آن را / کآهی بودش تعبیه بر هر بن مویی\nکم می‌نشود تشنگی دیده شوخم / با آن که روان کرده‌ام از هر مژه جویی\nای هر تنی از مهر تو افتاده به کنجی / وی هر دلی از شوق تو آواره به سویی\nما یکدل و تو شرم نداری که برآیی / هر لحظه به دستانی و هر روز به خویی\nدر کان نبود چون تن زیبای تو سیمی / وز سنگ نخیزد چو دل سخت تو رویی\nبر هم نزند دست خزان بزم ریاحین / گر باد به بستان برد از زلف تو بویی\nبا این همه میدان لطافت که تو داری / سعدی چه بود در خم چوگان تو گویی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ514",
        "title": "غزل ۵۱۴",
        "content": "غزل ۵۱۴\n\nای خسته دلم در خم چوگان تو گویی / بی فایده‌ام پیش تو چون بیهده گویی\nای تیر غم عشق تو هر جا که رسیده / افتاده به زخمش چو کمان پشت دوتویی\nهم طرفه ندارم اگرم بازنوازی / زیرا که عجب نیست نکویی ز نکویی\nسعدی غمش از دست مده گر ندهد دست / کی دست دهد در همه آفاق چنویی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ515",
        "title": "غزل ۵۱۵",
        "content": "غزل ۵۱۵\n\nچه جرم رفت که با ما سخن نمی‌گویی / جنایت از طرف ماست یا تو بدخویی\nتو از نبات گرو برده‌ای به شیرینی / به اتفاق ولیکن نبات خودرویی\nهزار جان به ارادت تو را همی‌جویند / تو سنگدل به لطافت دلی نمی‌جویی\nولیک با همه عیب از تو صبر نتوان کرد / بیا و گر همه بد کرده‌ای که نیکویی\nتو بد مگوی و گر نیز خاطرت باشد / بگوی از آن لب شیرین که نیک می‌گویی\nگلم نباید و سروم به چشم درناید / مرا وصال تو باید که سرو گلبویی\nهزار جامه سپر ساختیم و هم بگذشت / خدنگ غمزه خوبان ز دلق نه تویی\nبه دست جهد نشاید گرفت دامن کام / اگر نخواهدت ای نفس خیره می‌پویی\nدرست شد که به یک دل دو دوست نتوان داشت / به ترک خویش بگوی ای که طالب اویی\nهمین که پای نهادی بر آستانه عشق / به دست باش که دست از جهان فروشویی\nدرازنای شب از چشم دردمندان پرس / تو قدر آب چه دانی که بر لب جویی\nز خاک سعدی بیچاره بوی عشق آید / هزار سال پس از مرگش ار بینبویی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ516",
        "title": "غزل ۵۱۶",
        "content": "غزل ۵۱۶\n\nکدام کس به تو ماند که گویمت که چنویی / ز هر که در نظر آید گذشته‌ای به نکویی\nلطیف جوهر و جانی غریب قامت و شکلی / نظیف جامه و جسمی بدیع صورت و خویی\nهزار دیده چو پروانه بر جمال تو عاشق / غلام مجلس آنم که شمع مجلس اویی\nندیدم آبی و خاکی بدین لطافت و پاکی / تو آب چشمه حیوان و خاک غالیه بویی\nتو را که درد نباشد ز درد ما چه تفاوت / تو حال تشنه ندانی که بر کناره جویی\nصبای روضه رضوان ندانمت که چه بادی / نسیم وعده جانان ندانمت که چه بویی\nاگر من از دل یک تو برآورم دم عشقی / عجب مدار که آتش درافتدم به دوتویی\nبه کس مگوی که پایم به سنگ عشق برآمد / که عیب گیرد و گوید چرا به فرق نپویی\nدلی دو دوست نگیرد دو مهر دل نپذیرد / اگر موافق اویی به ترک خویش بگویی\nکنونم آب حیاتی به حلق تشنه فروکن / نه آنگهی که بمیرم به آب دیده بشویی\nبه اختیار تو سعدی چه التماس برآید / گر او مراد نبخشد تو کیستی که بجویی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ517",
        "title": "غزل ۵۱۷",
        "content": "غزل ۵۱۷\n\nای حسن خط از دفتر اخلاق تو بابی / شیرینی از اوصاف تو حرفی ز کتابی\nاز بوی تو در تاب شود آهوی مشکین / گر باز کنند از شکن زلف تو تابی\nبر دیده صاحب نظران خواب ببستی / ترسی که ببینند خیال تو به خوابی\nاز خنده شیرین نمکدان دهانت / خون می‌رود از دل چو نمک خورده کبابی\nتا عذر زلیخا بنهد منکر عشاق / یوسف صفت از چهره برانداز نقابی\nبی روی توام جنت فردوس نباید / کاین تشنگی از من نبرد هیچ شرابی\nمشغول تو را گر بگذارند به دوزخ / با یاد تو دردش نکند هیچ عذابی\nباری به طریق کرمم بنده خود خوان / تا بشنوی از هر بن موییم جوابی\nدر من منگر تا دگران چشم ندارند / کز دست گدایان نتوان کرد ثوابی\nآب سخنم می‌رود از طبع چو آتش / چون آتش رویت که از او می‌چکد آبی\nیاران همه با یار و من خسته طلبکار / هر کس به سر آبی و سعدی به سرابی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ518",
        "title": "غزل ۵۱۸",
        "content": "غزل ۵۱۸\n\nتو خون خلق بریزی و روی درتابی / ندانمت چه مکافات این گنه یابی\nتصد عنی فی الجور و النوی لکن / الیک قلبی یا غایة المنی صاب\nچو عندلیب چه فریادها که می‌دارم / تو از غرور جوانی همیشه در خوابی\nالی العداة وصلتم و تصحبونهمو / و فی وداد کمو قد هجرت احبابی\nنه هر که صاحب حسن است جور پیشه کند / تو را چه شد که خود اندر کمین اصحابی\nاحبتی امرونی بترک ذکراه / لقد اطعت ولکن حبه آبی\nغمت چگونه بپوشم که دیده بر رویت / همی گواهی بر من دهد به کذابی\nمرا تو بر سر آتش نشانده‌ای عجب آنک / منم در آتش و از حال من تو در تابی\nمن از تو سیر نگردم که صاحب استسقا / نه ممکن است که هرگز رسد به سیرابی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ519",
        "title": "غزل ۵۱۹",
        "content": "غزل ۵۱۹\n\nسر آن ندارد امشب که برآید آفتابی / چه خیال‌ها گذر کرد و گذر نکرد خوابی\nبه چه دیر ماندی ای صبح که جان من برآمد / بزه کردی و نکردند مؤذنان ثوابی\nنفس خروس بگرفت که نوبتی بخواند / همه بلبلان بمردند و نماند جز غرابی\nنفحات صبح دانی ز چه روی دوست دارم / که به روی دوست ماند که برافکند نقابی\nسرم از خدای خواهد که به پایش اندر افتد / که در آب مرده بهتر که در آرزوی آبی\nدل من نه مرد آنست که با غمش برآید / مگسی کجا تواند که بیفکند عقابی\nنه چنان گناهکارم که به دشمنم سپاری / تو به دست خویش فرمای اگرم کنی عذابی\nدل همچو سنگت ای دوست به آب چشم سعدی / عجب است اگر نگردد که بگردد آسیابی\nبرو ای گدای مسکین و دری دگر طلب کن / که هزار بار گفتی و نیامدت جوابی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ520",
        "title": "غزل ۵۲۰",
        "content": "غزل ۵۲۰\n\nکه دست تشنه می‌گیرد به آبی / خداوندان فضل آخر ثوابی\nتوقع دارم از شیرین زبانت / اگر تلخ است و گر شیرین جوابی\nتو خود نایی و گر آیی بر من / بدان ماند که گنجی در خرابی\nبه چشمانت که گر زهرم فرستی / چنان نوشم که شیرینتر شرابی\nاگر سروی به بالای تو باشد / نباشد بر سر سرو آفتابی\nپری روی از نظر غایب نگردد / اگر صد بار بربندد نقابی\nبدان تا یک نفس رویت ببینم / شب و روز آرزومندم به خوابی\nامیدم هست اگر عطشان نمیرد / که باز آید به جوی رفته آبی\nهلاک خویشتن می‌خواهد آن مور / که خواهد پنجه کردن با عقابی\nشبی دانم که در زندان هجران / سحرگاهم به گوش آید خطابی\nکه سعدی چون فراق ما کشیدی / نخواهی دید در دوزخ عذابی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ521",
        "title": "غزل ۵۲۱",
        "content": "غزل ۵۲۱\n\nسَلِ المَصانعَ رَکباً تَهیمُ فی الفَلَواتِ / تو قدر آب چه دانی که در کنار فراتی\nشبم به روی تو روز است و دیده‌ها به تو روشن / و اِن هَجَرتَ سَواءٌ عَشیَّتی و غَداتی\nاگر چه دیر بماندم امید برنگرفتم / مضی الزَمانُ و قلبی یقولُ اَنَّکَ آتی\nمن آدمی به جمالت نه دیدم و نه شنیدم / اگر گلی به حقیقت عجین آب حیاتی\nشبان تیره امیدم به صبح روی تو باشد / و قَد تُفَتَّشُ عَینُ الحیوةِ فی الظُّلُماتِ\nفَکَم تُمَرِّرُ عَیشی و أنتَ حاملُ شهدٍ / جواب تلخ بدیع است از آن دهان نباتی\nنه پنج روزهٔ عمر است عشق روی تو ما را / وَجَدتَ رائِحَةَ الوُدِّ اِن شَمَمتَ رُفاتی\nوَصَفتُ کُلَّ مَلیحٍ کما یُحبُّ و یُرضی / محامد تو چه گویم که ماورای صفاتی\nاخافُ مِنکَ و اَرجوا و اَستَغیثُ و اَدنو / که هم کمند بلایی و هم کلید نجاتی\nز چشم دوست فتادم به کامهٔ دل دشمن / اَحبَّتی هَجَرونی کَما تَشاءُ عُداتی\nفراقنامهٔ سعدی عجب که در تو نگیرد / و اِن شَکَوتُ اِلی الطَّیرِ نُحنَ فی الوُکَناتِ",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ522",
        "title": "غزل ۵۲۲",
        "content": "غزل ۵۲۲\n\nتو هیچ عهد نبستی که عاقبت نشکستی / مرا بر آتش سوزان نشاندی و ننشستی\nبنای مهر نمودی که پایدار نماند / مرا به بند ببستی خود از کمند بجستی\nدلم شکستی و رفتی خلاف شرط مودت / به احتیاط رو اکنون که آبگینه شکستی\nچراغ چون تو نباشد به هیچ خانه ولیکن / کس این سرای نبندد در این چنین که تو بستی\nگرم عذاب نمایی به داغ و درد جدایی / شکنجه صبر ندارم بریز خونم و رستی\nبیا که ما سر هستی و کبریا و رعونت / به زیر پای نهادیم و پای بر سر هستی\nگرت به گوشه چشمی نظر بود به اسیران / دوای درد من اول که بی‌گناه بخستی\nهر آن کست که ببیند روا بود که بگوید / که من بهشت بدیدم به راستی و درستی\nگرت کسی بپرستد ملامتش نکنم من / تو هم در آینه بنگر که خویشتن بپرستی\nعجب مدار که سعدی به یاد دوست بنالد / که عشق موجب شوق است و خمر علت مستی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ523",
        "title": "غزل ۵۲۳",
        "content": "غزل ۵۲۳\n\nهمه عمر برندارم سر از این خمار مستی / که هنوز من نبودم که تو در دلم نشستی\nتو نه مثل آفتابی که حضور و غیبت افتد / دگران روند و آیند و تو همچنان که هستی\nچه حکایت از فراقت که نداشتم ولیکن / تو چو روی باز کردی در ماجرا ببستی\nنظری به دوستان کن که هزار بار از آن به / که تحیتی نویسی و هدیتی فرستی\nدل دردمند ما را که اسیر توست یارا / به وصال مرهمی نه چو به انتظار خستی\nنه عجب که قلب دشمن شکنی به روز هیجا / تو که قلب دوستان را به مفارقت شکستی\nبرو ای فقیه دانا به خدای بخش ما را / تو و زهد و پارسایی من و عاشقی و مستی\nدل هوشمند باید که به دلبری سپاری / که چو قبله‌ایت باشد به از آن که خود پرستی\nچو زمام بخت و دولت نه به دست جهد باشد / چه کنند اگر زبونی نکنند و زیردستی\nگله از فراق یاران و جفای روزگاران / نه طریق توست سعدی کم خویش گیر و رستی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ524",
        "title": "غزل ۵۲۴",
        "content": "غزل ۵۲۴\n\nیارا قدحی پر کن از آن داروی مستی / تا از سر صوفی برود علت هستی\nعاقل متفکر بود و مصلحت اندیش / در مذهب عشق آی و از این جمله برستی\nای فتنه نوخاسته از عالم قدرت / غایب مشو از دیده که در دل بنشستی\nآرام دلم بستدی و دست شکیبم / برتافتی و پنجه صبرم بشکستی\nاحوال دو چشم من بر هم ننهاده / با تو نتوان گفت به خواب شب مستی\nسودازده‌ای کز همه عالم به تو پیوست / دل نیک بدادت که دل از وی بگسستی\nدر روی تو گفتم سخنی چند بگویم / رو باز گشادی و در نطق ببستی\nگر باده از این خم بود و مطرب از این کوی / ما توبه بخواهیم شکستن به درستی\nسعدی غرض از حقه تن آیت حق است / صد تعبیه در توست و یکی باز نجستی\nنقاش وجود این همه صورت که بپرداخت / تا نقش ببینی و مصور بپرستی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ525",
        "title": "غزل ۵۲۵",
        "content": "غزل ۵۲۵\n\nاگر مانند رخسارت گلی در بوستانستی / زمین را از کمالیت شرف بر آسمانستی\nچو سرو بوستانستی وجود مجلس آرایت / اگر در بوستان سروی سخنگوی و روانستی\nنگارین روی و شیرین خوی و عنبربوی و سیمین تن / چه خوش بودی در آغوشم اگر یارای آنستی\nتو گویی در همه عمرم میسر گردد این دولت / که کام از عمر برگیرم و گر خود یک زمانستی\nجز این عیبت نمی‌دانم که بدعهدی و سنگین دل / دلارامی بدین خوبی دریغ ار مهربانستی\nشکر در کام من تلخ است بی دیدار شیرینش / و گر حلوا بدان ماند که زهرش در میانستی\nدمی در صحبت یاری ملک خوی پری پیکر / گر امید بقا باشد بهشت جاودانستی\nنه تا جان در جسد باشد وفاداری کنم با او / که تا تن در لحد باشد و گر خود استخوانستی\nچنین گویند سعدی را که دردی هست پنهانی / خبر در مغرب و مشرق نبودی گر نهانستی\nهر آن دل را که پنهانی قرینی هست روحانی / به خلوتخانه‌ای ماند که در در بوستانستی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ526",
        "title": "غزل ۵۲۶",
        "content": "غزل ۵۲۶\n\nتعالی الله چه روی است آن که گویی آفتابستی / و گر مه را حیا بودی ز شرمش در نقابستی\nاگر گل را نظر بودی چو نرگس تا جهان بیند / ز شرم رنگ رخسارش چو نیلوفر در آبستی\nشبان خوابم نمی‌گیرد نه روز آرام و آسایش / ز چشم مست میگونش که پنداری به خوابستی\nگر آن شاهد که من دانم به هر کس روی بنماید / فقیر از رقص در حالت خطیب از می خرابستی\nچنان مستم که پنداری نماند امید هشیاری / به هش بازآمدی مجنون اگر مست شرابستی\nگر آن ساعد که او دارد بدی با رستم دستان / به یک ساعت بیفکندی اگر افراسیابستی\nبیار ای لعبت ساقی اگر تلخ است و گر شیرین / که از دستت شکر باشد و گر خود زهر نابستی\nکمال حسن رویت را مخالف نیست جز خویت / دریغا آن لب شیرین اگر شیرین جوابستی\nاگر دانی که تا هستم نظر با جز تو پیوستم / پس آنگه بر من مسکین جفا کردن صوابستی\nزمین تشنه را باران نبودی بعد از این حاجت / اگر چندان که در چشمم سرشک اندر سحابستی\nز خاکم رشک می‌آید که بر سر می‌نهی پایش / که سعدی زیر نعلینت چه بودی گر ترابستی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ527",
        "title": "غزل ۵۲۷",
        "content": "غزل ۵۲۷\n\nای باد که بر خاک در دوست گذشتی / پندارمت از روضه بستان بهشتی\nدور از سببی نیست که شوریده سودا / هر لحظه چو دیوانه دوان بر در و دشتی\nباری مگرت بر رخ جانان نظر افتاد / سرگشته چو من در همه آفاق بگشتی\nاز کف ندهم دامن معشوقه زیبا / هل تا برود نام من ای یار به زشتی\nجز یاد تو بر خاطر من نگذرد ای جان / با آن که به یک باره‌ام از یاد بهشتی\nبا طبع ملولت چه کند دل که نسازد / شرطه همه وقتی نبود لایق کشتی\nبسیار گذشتی که نکردی سوی ما چشم / یک دم ننشستم که به خاطر نگذشتی\nشوخی شکرالفاظ و مهی لاله بناگوش / سروی سمن اندام و بتی حورسرشتی\nقلاب تو در کس نفکندی که نبردی / شمشیر تو بر کس نکشیدی که نکشتی\nسیلاب قضا نسترد از دفتر ایام / این‌ها که تو بر خاطر سعدی بنوشتی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ528",
        "title": "غزل ۵۲۸",
        "content": "غزل ۵۲۸\n\nیاد می‌داری که با من جنگ در سر داشتی / رای رای توست خواهی جنگ خواهی آشتی\nنیک بد کردی شکستن عهد یار مهربان / این بتر کردی که بد کردی و نیک انگاشتی\nدوستان دشمن گرفتن هرگزت عادت نبود / جز در این نوبت که دشمن دوست می‌پنداشتی\nخاطرم نگذاشت یک ساعت که بدمهری کنم / گر چه دانستم که پاک از خاطرم بگذاشتی\nهمچنانت ناخن رنگین گواهی می‌دهد / بر سرانگشتان که در خون عزیزان داشتی\nتا تو برگشتی نیامد هیچ خلق اندر نظر / کز خیالت شحنه‌ای بر ناظرم بگماشتی\nهر چه خواهی کن که ما را با تو روی جنگ نیست / سر نهادن به در آن موضع که تیغ افراشتی\nهر دم از شاخ زبانم میوه‌ای تر می‌رسد / بوستان‌ها رست از آن تخمم که در دل کاشتی\nسعدی از عقبی و دنیا روی در دیوار کرد / تا تو در دیوار فکرش نقش خود بنگاشتی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ529",
        "title": "غزل ۵۲۹",
        "content": "غزل ۵۲۹\n\nسست پیمانا به یک ره دل ز ما برداشتی / آخر ای بد عهد سنگین دل چرا برداشتی\nنوع تقصیری تواند بود ای سلطان عشق / تا به یک ره سایه لطف از گدا برداشتی\nگفته بودی با تو در خواهم کشیدن جام وصل / جرعه‌ای ناخورده شمشیر جفا برداشتی\nخاطر از مهر کسان برداشتم از بهر تو / چون تو را گشتم تو خود خاطر ز ما برداشتی\nلعل دیدی لاجرم چشم از شبه بردوختی / در پسندیدی و دست از کهربا برداشتی\nشمع برکردی چراغت بازنامد در نظر / گل فرا دست آمدت مهر از گیا برداشتی\nدوست بردارد به جرمی یا خطایی دل ز دوست / تو خطا کردی که بی جرم و خطا برداشتی\nعمرها در زیر دامن برد سعدی پای صبر / سر ندیدم کز گریبان وفا برداشتی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ530",
        "title": "غزل ۵۳۰",
        "content": "غزل ۵۳۰\n\nندیدمت که بکردی وفا بدان چه بگفتی / طریق وصل گشادی من آمدم تو برفتی\nوفای عهد نمودی دل سلیم ربودی / چو خویشتن به تو دادم تو میل باز گرفتی\nنه دست عهد گرفتی که پای وصل بدارم / به چشم خویش بدیدم خلاف هر چه بگفتی\nهزار چاره بکردم که همعنان تو گردم / تو پهلوانتر از آنی که در کمند من افتی\nنه عدل بود نمودن خیال وصل و ربودن / چرا ز عاشق مسکین هم اولش ننهفتی\nتو قدر صحبت یاران و دوستان نشناسی / مگر شبی که چو سعدی به داغ عشق بخفتی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ531",
        "title": "غزل ۵۳۱",
        "content": "غزل ۵۳۱\n\nای از بهشت جزوی و از رحمت آیتی / حق را به روزگار تو با ما عنایتی\nگفتم نهایتی بود این درد عشق را / هر بامداد می‌کند از نو بدایتی\nمعروف شد حکایتم اندر جهان و نیست / با تو مجال آن که بگویم حکایتی\nچندان که بی تو غایت امکان صبر بود / کردیم و عشق را نه پدید است غایتی\nفرمان عشق و عقل به یک جای نشنوند / غوغا بود دو پادشه اندر ولایتی\nز ابنای روزگار به خوبی ممیزی / چون در میان لشکر منصور رایتی\nعیبت نمی‌کنم که خداوند امر و نهی / شاید که بنده‌ای بکشد بی جنایتی\nزان گه که عشق دست تطاول دراز کرد / معلوم شد که عقل ندارد کفایتی\nمن در پناه لطف تو خواهم گریختن / فردا که هر کسی رود اندر حمایتی\nدرمانده‌ام که از تو شکایت کجا برم / هم با تو گر ز دست تو دارم شکایتی\nسعدی نهفته چند بماند حدیث عشق / این ریش اندرون بکند هم سرایتی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ532",
        "title": "غزل ۵۳۲",
        "content": "غزل ۵۳۲\n\nچون خراباتی نباشد زاهدی / کش به شب از در درآید شاهدی\nمحتسب گو تا ببیند روی دوست / همچو محرابی و من چون عابدی\nچون من آب زندگانی یافتم / غم نباشد گر بمیرد حاسدی\nآنچه ما را در دل است از سوز عشق / می‌نشاید گفت با هر باردی\nدوستان گیرند و دلداران ولیک / مهربان نشناسد الا واحدی\nاز تو روحانی‌ترم در پیش دل / نگذرد شب‌های خلوت واردی\nخانه‌ای در کوی درویشان بگیر / تا نماند در محلت زاهدی\nگر دلی داری و دلبندیت نیست / پس چه فرق از ناطقی تا جامدی\nگر به خدمت قائمی خواهی منم / ور نمی‌خواهی به حسرت قاعدی\nسعدیا گر روزگارت می‌کشد / گو بکش بر دست سیمین ساعدی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ533",
        "title": "غزل ۵۳۳",
        "content": "غزل ۵۳۳\n\nای باد بامدادی خوش می‌روی به شادی / پیوند روح کردی پیغام دوست دادی\nبر بوستان گذشتی یا در بهشت بودی / شاد آمدی و خرم فرخنده بخت بادی\nتا من در این سرایم این در ندیده بودم / کامروز پیش چشمم در بوستان گشادی\nچون گل روند و آیند این دلبران و خوبان / تو در برابر من چون سرو بایستادی\nایدون که می‌نماید در روزگار حسنت / بس فتنه‌ها بزاید تو فتنه از که زادی\nاول چراغ بودی آهسته شمع گشتی / آسان فراگرفتم در خرمن اوفتادی\nخواهم که بامدادی بیرون روی به صحرا / تا بوستان بریزد گل‌های بامدادی\nیاری که با قرینی الفت گرفته باشد / هر وقت یادش آید تو دم به دم به یادی\nگر در غمت بمیرم شادی به روزگارت / پیوسته نیکوان را غم خورده‌اند و شادی\nجایی که داغ گیرد دردش دوا پذیرد / آن است داغ سعدی کاول نظر نهادی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ534",
        "title": "غزل ۵۳۴",
        "content": "غزل ۵۳۴\n\nدیدی که وفا به جا نیاوردی / رفتی و خلاف دوستی کردی\nبیچارگیم به چیز نگرفتی / درماندگیم به هیچ نشمردی\nمن با همه جوری از تو خشنودم / تو بی گنهی ز من بیازردی\nخود کردن و جرم دوستان دیدن / رسمیست که در جهان تو آوردی\nنازت ببرم که نازک اندامی / بارت بکشم که نازپروردی\nما را که جراحت است خون آید / درد تو چنم که فارغ از دردی\nگفتم که نریزم آب رخ زین بیش / بر خاک درت که خون من خوردی\nوین عشق تو در من آفریدستند / هرگز نرود ز زعفران زردی\nای ذره تو در مقابل خورشید / بیچاره چه می‌کنی بدین خردی\nدر حلقه کارزار جان دادن / بهتر که گریختن به نامردی\nسعدی سپر از جفا نیندازد / گل با گیه است و صاف با دردی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ535",
        "title": "غزل ۵۳۵",
        "content": "غزل ۵۳۵\n\nمپرس از من که هیچم یاد کردی / که خود هیچم فرامش می‌نگردی\nچه نیکوروی و بدعهدی که شهری / غمت خوردند و کس را غم نخوردی\nچرا ما با تو ای معشوق طناز / به صلحیم و تو با ما در نبردی\nنصیحت می‌کنندم سردگویان / که برگرد از غمش بی روی زردی\nنمی‌دانند کز بیمار عشقت / حرارت بازننشیند به سردی\nولیکن با رقیبان چاره‌ای نیست / که ایشان مثل خارند و تو وردی\nاگر با خوبرویان می‌نشینی / بساط نیک نامی درنوردی\nدگر با من مگوی ای باد گلبوی / که همچون بلبلم دیوانه کردی\nچرا دردت نچیند جان سعدی / که هم دردی و هم درمان دردی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ536",
        "title": "غزل ۵۳۶",
        "content": "غزل ۵۳۶\n\nمکن سرگشته آن دل را که دست آموز غم کردی / به زیر پای هجرانش لگدکوب ستم کردی\nقلم بر بی‌دلان گفتی نخواهم راند و هم راندی / جفا بر عاشقان گفتی نخواهم کرد و هم کردی\nبدم گفتی و خرسندم عفاک الله نکو گفتی / سگم خواندی و خشنودم جزاک الله کرم کردی\nچه لطف است این که فرمودی مگر سبق اللسان بودت / چه حرف است این که آوردی مگر سهوالقلم کردی\nعنایت با من اولیتر که تأدیب جفا دیدم / گل افشان بر سر من کن که خارم در قدم کردی\nغنیمت دان اگر روزی به شادی دررسی ای دل / پس از چندین تحمل‌ها که زیر بار غم کردی\nشب غم‌های سعدی را مگر هنگام روز آمد / که تاریک و ضعیفش چون چراغ صبحدم کردی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ537",
        "title": "غزل ۵۳۷",
        "content": "غزل ۵۳۷\n\nچه باز در دلت آمد که مهر برکندی / چه شد که یار قدیم از نظر بیفکندی\nز حد گذشت جدایی میان ما ای دوست / هنوز وقت نیامد که بازپیوندی\nبود که پیش تو میرم اگر مجال بود / و گر نه بر سر کویت به آرزومندی\nدری به روی من ای یار مهربان بگشای / که هیچ کس نگشاید اگر تو در بندی\nمرا و گر همه آفاق خوبرویانند / به هیچ روی نمی‌باشد از تو خرسندی\nهزار بار بگفتم که چشم نگشایم / به روی خوب ولیکن تو چشم می‌بندی\nمگر در آینه بینی و گر نه در آفاق / به هیچ خلق نپندارمت که مانندی\nحدیث سعدی اگر کائنات بپسندند / به هیچ کار نیاید گرش تو نپسندی\nمرا چه بندگی از دست و پای برخیزد / مگر امید به بخشایش خداوندی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ538",
        "title": "غزل ۵۳۸",
        "content": "غزل ۵۳۸\n\nگفتم آهن دلی کنم چندی / ندهم دل به هیچ دلبندی\nوان که را دیده در دهان تو رفت / هرگزش گوش نشنود پندی\nخاصه ما را که در ازل بوده‌ست / با تو آمیزشی و پیوندی\nبه دلت کز دلت به در نکنم / سختتر زین مخواه سوگندی\nیک دم آخر حجاب یک سو نه / تا برآساید آرزومندی\nهمچنان پیر نیست مادر دهر / که بیاورد چون تو فرزندی\nریش فرهاد بهترک می‌بود / گر نه شیرین نمک پراکندی\nکاشکی خاک بودمی در راه / تا مگر سایه بر من افکندی\nچه کند بنده‌ای که از دل و جان / نکند خدمت خداوندی\nسعدیا دور نیک نامی رفت / نوبت عاشقیست یک چندی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ539",
        "title": "غزل ۵۳۹",
        "content": "غزل ۵۳۹\n\nنگارا وقت آن آمد که دل با مهر پیوندی / که ما را بیش از این طاقت نمانده‌ست آرزومندی\nغریب از خوی مطبوعت که روی از بندگان پوشی / بدیع از طبع موزونت که در بر دوستان بندی\nتو خرسند و شکیبایی چنینت در خیال آید / که ما را همچنین باشد شکیبایی و خرسندی\nنگفتی بی‌وفا یارا که از ما نگسلی هرگز / مگر در دل چنین بودت که خود با ما نپیوندی\nزهی آسایش و رحمت نظر را کش تو منظوری / زهی بخشایش و دولت پدر را کش تو فرزندی\nشکار آن گه توان کشتن که محکم در کمند آید / چو بیخ مهر بنشاندم درخت وصل برکندی\nنمودی چند بار از خود که حافظ عهد و پیمانم / کنونت بازدانستم که ناقض عهد و سوگندی\nمرا زین پیش در خلوت فراغت بود و جمعیت / تو در جمع آمدی ناگاه و مجموعان پراکندی\nگرت جان در قدم ریزم هنوزت عذر می‌خواهم / که از من خدمتی ناید چنان لایق که بپسندی\nترش بنشین و تیزی کن که ما را تلخ ننماید / چه می‌گویی چنین شیرین که شوری در من افکندی\nشکایت گفتن سعدی مگر باد است نزدیکت / که او چون رعد می‌نالد تو همچون برق می‌خندی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ540",
        "title": "غزل ۵۴۰",
        "content": "غزل ۵۴۰\n\nخلاف شرط محبت چه مصلحت دیدی / که برگذشتی و از دوستان نپرسیدی\nگرفتمت که نیامد ز روی خلق آزرم / که بی‌گنه بکشی از خدا نترسیدی\nبپوش روی نگارین و موی مشکین را / که حسن طلعت خورشید را بپوشیدی\nهزار بیدل مشتاق را به حسرت آن / که لب به لب برسد جان به لب رسانیدی\nمحل و قیمت خویش آن زمان بدانستم / که برگذشتی و ما را به هیچ نخریدی\nهزار بار بگفتیم و هیچ درنگرفت / که گرد عشق مگرد ای فقیر و گردیدی\nتو را ملامت رندان و عاشقان سعدی / دگر حلال نباشد که خود بلغزیدی\nبه تیغ می‌زد و می‌رفت و باز می‌نگریست / که ترک عشق نگفتی سزای خود دیدی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ541",
        "title": "غزل ۵۴۱",
        "content": "غزل ۵۴۱\n\nمگر دگر سخن دشمنان نیوشیدی / که روی چون قمر از دوستان بپوشیدی\nمن از جفای زمان بلبلا نخفتم دوش / تو را چه بود که تا صبح می‌خروشیدی\nقضا به ناله مظلوم و لابه محروم / دگر نمی‌شود ای نفس بس که کوشیدی\nکنون حلاوت پیوند را بدانی قدر / که شربت غم هجران تلخ نوشیدی\nبه مقتضای زمان اقتصار کن سعدی / که آن چه غایت جهد تو بود کوشیدی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ542",
        "title": "غزل ۵۴۲",
        "content": "غزل ۵۴۲\n\nآخر نگاهی باز کن وقتی که بر ما بگذری / یا کبر منعت می‌کند کز دوستان یاد آوری\nهرگز نبود اندر ختن بر صورتی چندین فتن / هرگز نباشد در چمن سروی بدین خوش منظری\nصورتگر دیبای چین گو صورت رویش ببین / یا صورتی برکش چنین یا توبه کن صورتگری\nز ابروی زنگارین کمان گر پرده برداری عیان / تا قوس باشد در جهان دیگر نبیند مشتری\nبالای سرو بوستان رویی ندارد دلستان / خورشید با رویی چنان مویی ندارد عنبری\nتا نقش می‌بندد فلک کس را نبوده‌ست این نمک / ماهی ندانم یا ملک فرزند آدم یا پری\nتا دل به مهرت داده‌ام در بحر فکر افتاده‌ام / چون در نماز استاده‌ام گویی به محرابم دری\nدیگر نمی‌دانم طریق از دست رفتم چون غریق / آنک دهانت چون عقیق از بس که خونم می‌خوری\nگر رفته باشم زین جهان بازآیدم رفته روان / گر همچنین دامن کشان بالای خاکم بگذری\nاز نعلش آتش می‌جهد نعلم در آتش می‌نهد / گر دیگری جان می‌دهد سعدی تو جان می‌پروری\nهر کس که دعوی می‌کند کاو با تو انسی می‌کند / در عهد موسی می‌کند آواز گاو سامری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ543",
        "title": "غزل ۵۴۳",
        "content": "غزل ۵۴۳\n\nای برق اگر به گوشه آن بام بگذری / آنجا که باد زهره ندارد خبر بری\nای مرغ اگر پری به سر کوی آن صنم / پیغام دوستان برسانی بدان پری\nآن مشتری خصال گر از ما حکایتی / پرسد جواب ده که به جانند مشتری\nگو تشنگان بادیه را جان به لب رسید / تو خفته در کجاوه به خواب خوش اندری\nای ماهروی حاضر غایب که پیش دل / یک روز نگذرد که تو صد بار نگذری\nدانی چه می‌رود به سر ما ز دست تو / تا خود به پای خویش بیایی و بنگری\nبازآی کز صبوری و دوری بسوختیم / ای غایب از نظر که به معنی برابری\nیا دل به ما دهی چو دل ما به دست توست / یا مهر خویشتن ز دل ما به در بری\nتا خود برون پرده حکایت کجا رسد / چون از درون پرده چنین پرده می‌دری\nسعدی تو کیستی که دم دوستی زنی / دعوی بندگی کن و اقرار چاکری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ544",
        "title": "غزل ۵۴۴",
        "content": "غزل ۵۴۴\n\nای که بر دوستان همی‌گذری / تا به هر غمزه‌ای دلی ببری\nدردمندی تمام خواهی کشت / یا به رحمت به کشته می‌نگری\nما خود از کوی عشقبازانیم / نه تماشاکنان رهگذری\nهیچم اندر نظر نمی‌آید / تا تو خورشیدروی در نظری\nگفته بودم که دل به کس ندهم / حذر از عاشقی و بی‌خبری\nحلقه‌ای گرد خویشتن بکشم / تا نیاید درون حلقه پری\nوین پری پیکران حلقه به گوش / شاهدی می‌کنند و جلوه گری\nصبر بلبل شنیده‌ای هرگز / چون بخندد شکوفه سحری\nپرده‌داری بر آستانه عشق / می‌کند عقل و گریه پرده‌دری\nچو خوری دانی ای پسر غم عشق / تا غم هیچ در جهان نخوری\nرایگان است یک نفس با دوست / گر به دنیا و آخرت بخری\nقلم است این به دست سعدی در / یا هزار آستین در دری\nاین نبات از کدام شهر آرند / تو قلم نیستی که نیشکری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ545",
        "title": "غزل ۵۴۵",
        "content": "غزل ۵۴۵\n\nبخت آیینه ندارم که در او می‌نگری / خاک بازار نیرزم که بر او می‌گذری\nمن چنان عاشق رویت که ز خود بی‌خبرم / تو چنان فتنه خویشی که ز ما بی‌خبری\nبه چه ماننده کنم در همه آفاق تو را / کآنچه در وهم من آید تو از آن خوبتری\nبرقع از پیش چنین روی نشاید برداشت / که به هر گوشه چشمی دل خلقی ببری\nدیده‌ای را که به دیدار تو دل می‌نرود / هیچ علت نتوان گفت به جز بی بصری\nگفتم از دست غمت سر به جهان در بنهم / نتوانم که به هر جا بروم در نظری\nبه فلک می‌رود آه سحر از سینه ما / تو همی برنکنی دیده ز خواب سحری\nخفتگان را خبر از محنت بیداران نیست / تا غمت پیش نیاید غم مردم نخوری\nهر چه در وصف تو گویند به نیکویی هست / عیبت آن است که هر روز به طبعی دگری\nگر تو از پرده برون آیی و رخ بنمایی / پرده بر کار همه پرده نشینان بدری\nعذر سعدی ننهد هر که تو را نشناسد / حال دیوانه نداند که ندیده‌ست پری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ546",
        "title": "غزل ۵۴۶",
        "content": "غزل ۵۴۶\n\nجور بر من می‌پسندد دلبری / زور با من می‌کند زورآوری\nبار خصمی می‌کشم کز جور او / می‌نشاید رفت پیش داوری\nعقل بیچاره‌ست در زندان عشق / چون مسلمانی به دست کافری\nبارها گفتم بگریم پیش خلق / تا مگر بر من ببخشد خاطری\nباز گویم پادشاهی را چه غم / گر به خیلش در بمیرد چاکری\nای که صبر از من طمع داری و هوش / بار سنگین می‌نهی بر لاغری\nزآنچه در پای عزیزان افکنند / ما سری داریم اگر داری سری\nچشم عادت کرده با دیدار دوست / حیف باشد بعد از او بر دیگری\nدر سراپای تو حیران مانده‌ام / در نمی‌باید به حسنت زیوری\nاین سخن سعدی تواند گفت و بس / هر گدایی را نباشد جوهری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ547",
        "title": "غزل ۵۴۷",
        "content": "غزل ۵۴۷\n\nخانه صاحب نظران می‌بری / پرده پرهیزکنان می‌دری\nگر تو پری چهره نپوشی نقاب / توبه صوفی به زیان آوری\nاین چه وجود است نمی‌دانمت / آدمیی یا ملکی یا پری\nگر همه سرمایه زیان می‌کند / سود بود دیدن آن مشتری\nنسخه این روی به نقاش بر / تا بکند توبه ز صورتگری\nبا تترت حاجت شمشیر نیست / حمله همی‌آری و دل می‌بری\nگر تو در آیینه تأمل کنی / صورت خود باز به ما ننگری\nخسرو اگر عهد تو دریافتی / دل به تو دادی که تو شیرین‌تری\nگر دری از خلق ببندم به روی / بر تو نبندم که به خاطر دری\nسعدی اگر کشته شود در فراق / زنده شود چون به سرش بگذری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ548",
        "title": "غزل ۵۴۸",
        "content": "غزل ۵۴۸\n\nدانی چه گفت مرا آن بلبل سحری / تو خود چه آدمیی کز عشق بی‌خبری\nاشتر به شعر عرب در حالت است و طرب / گر ذوق نیست تو را کژطبع جانوری\nمن هرگز از تو نظر با خویشتن نکنم / بیننده تن ندهد هرگز به بی بصری\nاز بس که در نظرم خوب آمدی صنما / هر جا که می‌نگرم گویی که در نظری\nدیگر نگه نکنم بالای سرو چمن / دیگر صفت نکنم رفتار کبک دری\nکبک این چنین نرود سرو این چنین نچمد / طاووس را نرسد پیش تو جلوه گری\nهر گه که می‌گذری من در تو می‌نگرم / کز حسن قامت خود با کس نمی‌نگری\nاز بس که فتنه شوم بر رفتنت نه عجب / بر خویشتن تو ز ما صد بار فتنه‌تری\nباری به حکم کرم بر حال ما بنگر / کافتد که بار دگر بر خاک ما گذری\nسعدی به جور و جفا مهر از تو برنکند / من خاک پای توام ور خون من بخوری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ549",
        "title": "غزل ۵۴۹",
        "content": "غزل ۵۴۹\n\nدانمت آستین چرا پیش جمال می‌بری / رسم بود کز آدمی روی نهان کند پری\nمعتقدان و دوستان از چپ و راست منتظر / کبر رها نمی‌کند کز پس و پیش بنگری\nآمدمت که بنگرم باز نظر به خود کنم / سیر نمی‌شود نظر بس که لطیف منظری\nغایت کام و دولت است آن که به خدمتت رسید / بنده میان بندگان بسته میان به چاکری\nروی به خاک می‌نهم گر تو هلاک می‌کنی / دست به بند می‌دهم گر تو اسیر می‌بری\nهر چه کنی تو برحقی حاکم و دست مطلقی / پیش که داوری برند از تو که خصم و داوری\nبنده اگر به سر رود در طلبت کجا رسد / گر نرسد عنایتی در حق بنده آن سری\nگفتم اگر نبینمت مهر فرامشم شود / می‌روی و مقابلی غایب و در تصوری\nجان بدهند و در زمان زنده شوند عاشقان / گر بکشی و بعد از آن بر سر کشته بگذری\nسعدی اگر هلاک شد عمر تو باد و دوستان / ملک یمین خویش را گر بکشی چه غم خوری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ550",
        "title": "غزل ۵۵۰",
        "content": "غزل ۵۵۰\n\nدیدم امروز بر زمین قمری / همچو سروی روان به رهگذری\nگوییا بر من از بهشت خدای / باز کردند بامداد دری\nمن ندیدم به راستی همه عمر / گر تو دیدی به سرو بر قمری\nیا شنیدی که در وجود آمد / آفتابی ز مادر و پدری\nگفتم از وی نظر بپوشانم / تا نیفتم به دیده در خطری\nچاره صبر است و احتمال فراق / چون کفایت نمی‌کند نظری\nمی‌خرامید و زیر لب می‌گفت / عاقل از فتنه می‌کند حذری\nسعدیا پیش تیر غمزه ما / به ز تقوا ببایدت سپری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ551",
        "title": "غزل ۵۵۱",
        "content": "غزل ۵۵۱\n\nرفتی و همچنان به خیال من اندری / گویی که در برابر چشمم مصوری\nفکرم به منتهای جمالت نمی‌رسد / کز هر چه در خیال من آمد نکوتری\nمه بر زمین نرفت و پری دیده برنداشت / تا ظن برم که روی تو ماه است یا پری\nتو خود فرشته‌ای نه از این گل سرشته‌ای / گر خلق از آب و خاک تو از مشک و عنبری\nما را شکایتی ز تو گر هست هم به توست / کز تو به دیگران نتوان برد داوری\nبا دوست کنج فقر بهشت است و بوستان / بی دوست خاک بر سر جاه و توانگری\nتا دوست در کنار نباشد به کام دل / از هیچ نعمتی نتوانی که برخوری\nگر چشم در سرت کنم از گریه باک نیست / زیرا که تو عزیزتر از چشم در سری\nچندان که جهد بود دویدیم در طلب / کوشش چه سود چون نکند بخت یاوری\nسعدی به وصل دوست چو دستت نمی‌رسد / باری به یاد دوست زمانی به سر بری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ552",
        "title": "غزل ۵۵۲",
        "content": "غزل ۵۵۲\n\nروی گشاده ای صنم طاقت خلق می‌بری / چون پس پرده می‌روی پرده صبر می‌دری\nحور بهشت خوانمت ماه تمام گویمت / کآدمیی ندیده‌ام چون تو پری به دلبری\nآینه را تو داده‌ای پرتو روی خویشتن / ور نه چه زهره داشتی در نظرت برابری\nنسخه چشم و ابرویت پیش نگارگر برم / گویمش این چنین بکن صورت قوس و مشتری\nچون تو درخت دل نشان تازه بهار و گلفشان / حیف بود که سایه‌ای بر سر ما نگستری\nدیده به روی هر کسی برنکنم ز مهر تو / در ز عوام بسته به چون تو به خانه اندری\nمن نه مخیرم که چشم از تو به خویشتن کنم / گر تو نظر به ما کنی ور نکنی مخیری\nپند حکیم بیش از این در من اثر نمی‌کند / کیست که برکند یکی زمزمه قلندری\nعشق و دوام عافیت مختلفند سعدیا / هر که سفر نمی‌کند دل ندهد به لشکری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ553",
        "title": "غزل ۵۵۳",
        "content": "غزل ۵۵۳\n\nسرو بستانی تو یا مه یا پری / یا ملک یا دفتر صورتگری\nرفتنی داری و سحری می‌کنی / کاندر آن عاجز بماند سامری\nهر که یک بارش گذشتی در نظر / در دلش صد بار دیگر بگذری\nمی‌روی و اندر پیت دل می‌رود / باز می‌آیی و جان می‌پروری\nگر تو شاهد با میان آیی چو شمع / مبلغی پروانه‌ها گرد آوری\nچند خواهی روی پنهان داشتن / پرده می‌پوشی و بر ما می‌دری\nروزی آخر در میان مردم آی / تا ببیند هر که می‌بیند پری\nآفتاب از منظر افتد در رواق / چون تو را بیند بدین خوش منظری\nجان و خاطر با تو دارم روز و شب / نقش بر دل نام بر انگشتری\nسعدی از گرمی بخواهد سوختن / بس که تو شیرینی از حد می‌بری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ554",
        "title": "غزل ۵۵۴",
        "content": "غزل ۵۵۴\n\nکس درنیامده‌ست بدین خوبی از دری / دیگر نیاورد چو تو فرزند مادری\nخورشید اگر تو روی نپوشی فرو رود / گوید دو آفتاب نباشد به کشوری\nاول منم که در همه عالم نیامده‌ست / زیباتر از تو در نظرم هیچ منظری\nهرگز نبرده‌ام به خرابات عشق راه / امروزم آرزوی تو در داد ساغری\nیا خود به حسن روی تو کس نیست در جهان / یا هست و نیستم ز تو پروای دیگری\nبر سرو قامتت گل و بادام روی و چشم / نشنیده‌ام که سرو چنین آورد بری\nرویی که روز روشن اگر برکشد نقاب / پرتو دهد چنان که شب تیره اختری\nهمراه من مباش که غیرت برند خلق / در دست مفلسی چو ببینند گوهری\nمن کم نمی‌کنم سر مویی ز مهر دوست / ور می‌زند به هر بن موییم نشتری\nروزی مگر به دیده سعدی قدم نهی / تا در رهت به هر قدمت می‌نهد سری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ555",
        "title": "غزل ۵۵۵",
        "content": "غزل ۵۵۵\n\nگر برود به هر قدم در ره دیدنت سری / من نه حریف رفتنم از در تو به هر دری\nتا نکند وفای تو در دل من تغیری / چشم نمی‌کنم به خود تا چه رسد به دیگری\nخود نبود و گر بود تا به قیامت آزری / بت نکند به نیکویی چون تو بدیع پیکری\nسرو روان ندیده‌ام جز تو به هیچ کشوری / هم نشنیده‌ام که زاد از پدری و مادری\nگر به کنار آسمان چون تو برآید اختری / روی بپوشد آفتاب از نظرش به معجری\nحاجت گوش و گردنت نیست به زر و زیوری / یا به خضاب و سرمه‌ای یا به عبیر و عنبری\nتاب وغا نیاورد قوت هیچ صفدری / گر تو بدین مشاهدت حمله بری به لشکری\nبسته‌ام از جهانیان بر دل تنگ من دری / تا نکنم به هیچ کس گوشه چشم خاطری\nگر چه تو بهتری و من از همه خلق کمتری / شاید اگر نظر کند محتشمی به چاکری\nباک مدار سعدیا گر به فدا رود سری / هر که به معظمی رسد ترک دهد محقری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ556",
        "title": "غزل ۵۵۶",
        "content": "غزل ۵۵۶\n\nگر کنم در سر وفات سری / سهل باشد زیان مختصری\nای که قصد هلاک من داری / صبر کن تا ببینمت نظری\nنه حرام است در رخ تو نظر / که حرام است چشم بر دگری\nدوست دارم که خاک پات شوم / تا مگر بر سرم کنی گذری\nمتحیر نه در جمال توام / عقل دارم به قدر خود قدری\nحیرتم در صفات بی چون است / کاین کمال آفرید در بشری\nببری هوش و طاقت زن و مرد / گر تردد کنی به بام و دری\nحق به دست رقیب ناهموار / پیش خصم ایستاده چون سپری\nزان که آیینه‌ای بدین خوبی / حیف باشد به دست بی بصری\nآه سعدی اثر کند در کوه / نکند در تو سنگدل اثری\nسنگ را سخت گفتمی همه عمر / تا بدیدم ز سنگ سختتری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ557",
        "title": "غزل ۵۵۷",
        "content": "غزل ۵۵۷\n\nهرگز این صورت کند صورتگری / یا چنین شاهد بود در کشوری\nسرورفتاری صنوبرقامتی / ماه رخساری ملایک منظری\nمی‌رود وز خویشتن بینی که هست / در نمی‌آید به چشمش دیگری\nصد هزارش دست خاطر در رکاب / پادشاهی می‌رود با لشکری\nعارضش باغی دهانش غنچه‌ای / بل بهشتی در میانش کوثری\nماهرویا مهربانی پیشه کن / خوبرویی را بباید زیوری\nبی تو در هر گوشه پایی در گل است / وز تو در هر خانه دستی بر سری\nچون همایم سایه‌ای بر سر فکن / تا در اقبالت شوم نیک اختری\nدر خداوندی چه نقصان آیدش / گر خداوندی بپرسد چاکری\nمصلحت بودی شکایت گفتنم / گر به غیر از خصم بودی داوری\nسعدیا داروی تلخ از دست دوست / به که شیرینی ز دست دیگری\nخاکی از مردم بماند در جهان / وز وجود عاشقان خاکستری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ558",
        "title": "غزل ۵۵۸",
        "content": "غزل ۵۵۸\n\nهر نوبتم که در نظر ای ماه بگذری / بار دوم ز بار نخستین نکوتری\nانصاف می‌دهم که لطیفان و دلبران / بسیار دیده‌ام نه بدین لطف و دلبری\nزنار بود هر چه همه عمر داشتم / الا کمر که پیش تو بستم به چاکری\nاز شرم چون تو آدمیان در میان خلق / انصاف می‌دهد که نهان می‌شود پری\nشمشیر اختیار تو را سر نهاده‌ام / دانم که گر تنم بکشی جان بپروری\nجز صورتت در آینه کس را نمی‌رسد / با صورت بدیع تو کردن برابری\nای مدعی گر آنچه مرا شد تو را شود / بر حال من ببخشی و حالت بیاوری\nصید اوفتاد و پای مسافر به گل بماند / هیچ افتدت که بر سر افتاده بگذری\nصبری که بود مایه سعدی دگر نماند / سختی مکن که کیسه بپرداخت مشتری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ559",
        "title": "غزل ۵۵۹",
        "content": "غزل ۵۵۹\n\nچون است حال بستان ای باد نوبهاری / کز بلبلان برآمد فریاد بی‌قراری\nای گنج نوشدارو با خستگان نگه کن / مرهم به دست و ما را مجروح می‌گذاری\nیا خلوتی برآور یا برقعی فرو هل / ور نه به شکل شیرین شور از جهان برآری\nهر ساعت از لطیفی رویت عرق برآرد / چون بر شکوفه آید باران نوبهاری\nعود است زیر دامن یا گل در آستینت / یا مشک در گریبان بنمای تا چه داری\nگل نسبتی ندارد با روی دلفریبت / تو در میان گل‌ها چون گل میان خاری\nوقتی کمند زلفت دیگر کمان ابرو / این می‌کشد به زورم وآن می‌کشد به زاری\nور قید می‌گشایی وحشی نمی‌گریزد / در بند خوبرویان خوشتر که رستگاری\nزاول وفا نمودی چندان که دل ربودی / چون مهر سخت کردم سست آمدی به یاری\nعمری دگر بباید بعد از فراق <sup>(وفات)</sup> ما را / کاین عمر صرف کردیم <sup>(طی نمودیم)</sup> اندر امیدواری\nترسم نماز صوفی با صحبت خیالت / باطل بود که صورت بر قبله می‌نگاری\nهر درد را که بینی درمان و چاره‌ای هست / درمان درد سعدی با دوست سازگاری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ560",
        "title": "غزل ۵۶۰",
        "content": "غزل ۵۶۰\n\nخبر از عیش ندارد که ندارد یاری / دل نخوانند که صیدش نکند دلداری\nجان به دیدار تو یک روز فدا خواهم کرد / تا دگر برنکنم دیده به هر دیداری\nیعلم الله که من از دست غمت جان نبرم / تو به از من بتر از من بکشی بسیاری\nغم عشق آمد و غم‌های دگر پاک ببرد / سوزنی باید کز پای برآرد خاری\nمی حرام است ولیکن تو بدین نرگس مست / نگذاری که ز پیشت برود هشیاری\nمی‌روی خرم و خندان و نگه می‌نکنی / که نگه می‌کند از هر طرفت غمخواری\nخبرت هست که خلقی ز غمت بی‌خبرند / حال افتاده نداند که نیفتد باری\nسرو آزاد به بالای تو می‌ماند راست / لیکنش با تو میسر نشود رفتاری\nمی‌نماید که سر عربده دارد چشمت / مست خوابش نبرد تا نکند آزاری\nسعدیا دوست نبینی و به وصلش نرسی / مگر آن وقت که خود را ننهی مقداری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ561",
        "title": "غزل ۵۶۱",
        "content": "غزل ۵۶۱\n\nخوش بود یاری و یاری بر کنار سبزه زاری / مهربانان روی بر هم وز حسودان برکناری\nهر که را با دلستانی عیش می‌افتد زمانی / گو غنیمت دان که دیگر دیر دیر افتد شکاری\nراحت جان است رفتن با دلارامی به صحرا / عین درمان است گفتن درد دل با غمگساری\nهر که منظوری ندارد عمر ضایع می‌گذارد / اختیار این است دریاب ای که داری اختیاری\nعیش در عالم نبودی گر نبودی روی زیبا / گر نه گل بودی نخواندی بلبلی بر شاخساری\nبار بی اندازه دارم بر دل از سودای جانان / آخر ای بی رحم باری از دلی برگیر باری\nدانی از بهر چه معنی خاک پایت می‌نباشم / تا تو را ننشیند از من بر دل نازک غباری\nور تو را با خاکساری سر به صحبت درنیاید / بر سر راهت بیفتم تا کنی بر من گذاری\nزندگانی صرف کردن در طلب حیفی نباشد / گر دری خواهد گشودن سهل باشد انتظاری\nدوستان معذور دارند از جوانمردی و رحمت / گر بنالد دردمندی یا بگرید بی‌قراری\nرفتنش دل می‌رباید گفتنش جان می‌فزاید / با چنین حسن و لطافت چون کند پرهیزگاری\nعمر سعدی گر سر آید در حدیث عشق شاید / کاو نخواهد ماند بی شک وین بماند یادگاری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ562",
        "title": "غزل ۵۶۲",
        "content": "غزل ۵۶۲\n\nدو چشم مست تو برداشت رسم هشیاری / و گر نه فتنه ندیدی به خواب بیداری\nزمانه با تو چه دعوی کند به بدمهری / سپهر با تو چه پهلو زند به غداری\nمعلمت همه شوخی و دلبری آموخت / به دوستیت وصیت نکرد و دلداری\nچو گل لطیف ولیکن حریف اوباشی / چو زر عزیز ولیکن به دست اغیاری\nبه صید کردن دل‌ها چه شوخ و شیرینی / به خیره کشتن تن‌ها چه جلد و عیاری\nدلم ربودی و جان می‌دهم به طیبت نفس / که هست راحت درویش در سبکباری\nگر افتدت گذری بر وجود کشته عشق / سخن بگوی که در جسم مرده جان آری\nگرت ارادت باشد به شورش دل خلق / بشور زلف که در هر خمی دلی داری\nچو بت به کعبه نگونسار بر زمین افتد / به پیش قبله رویت بتان فرخاری\nدهان پر شکرت را مثل به نقطه زنند / که روی چون قمرت شمسه‌ایست پرگاری\nبه گرد نقطه سرخت عذار سبز چنان / که نیم دایره‌ای برکشند زنگاری\nهزار نامه پیاپی نویسمت که جواب / اگر چه تلخ دهی در سخن شکرباری\nز خلق گوی لطافت تو برده‌ای امروز / به خوبرویی و سعدی به خوب گفتاری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ563",
        "title": "غزل ۵۶۳",
        "content": "غزل ۵۶۳\n\nعمری به بوی یاری کردیم انتظاری / زآن انتظار ما را نگشود هیچ کاری\nاز دولت وصالش حاصل نشد مرادی / وز محنت فراقش بر دل بماند باری\nهر دم غم فراقش بر دل نهاد باری / هر لحظه دست هجرش در دل شکست خاری\nای زلف تو کمندی ابروی تو کمانی / وی قامت تو سروی وی روی تو بهاری\nدانم که فارغی تو از حال و درد سعدی / کاو را در انتظارت خون شد دو دیده باری\nدریاب عاشقان را کافزون کند صفا را / بشنو تو این سخن را کاین یادگار داری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ564",
        "title": "غزل ۵۶۴",
        "content": "غزل ۵۶۴\n\nمرا دلیست گرفتار عشق دلداری / سمن بری صنمی گلرخی جفاکاری\nستمگری شغبی فتنه‌ای دل آشوبی / هنروری عجبی طرفه‌ای جگرخواری\nبنفشه زلفی نسرین بری سمن بویی / که ماه را بر حسنش نماند بازاری\nهمای فری طاووس حسن و طوطی نطق / به گاه جلوه گری چون تذرو رفتاری\nدلم به غمزه جادو ربود و دوری کرد / کنون بماندم بی او چو نقش دیواری\nز وصل او چو کناری طمع نمی‌دارم / کناره کردم و راضی شدم به دیداری\nز هر چه هست گزیر است و ناگزیر از دوست / چه چاره سازد در دام دل گرفتاری\nدر اشتیاق جمالش چنان همی‌نالم / چو بلبلی که بماند میان گلزاری\nحدیث سعدی در عشق او چو بیهده ا‌ست / نزد دمی چو ندارد زبان گفتاری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ565",
        "title": "غزل ۵۶۵",
        "content": "غزل ۵۶۵\n\nمن از تو روی نپیچم گرم بیازاری / که خوش بود ز عزیزان تحمل خواری\nبه هر سلاح که خون مرا بخواهی ریخت / حلال کردمت الا به تیغ بیزاری\nتو در دل من از آن خوشتری و شیرین‌تر / که من ترش بنشینم ز تلخ گفتاری\nاگر دعات ارادت بود و گر دشنام / بگوی از آن لب شیرین که شهد می‌باری\nاگر به صید روی وحشی از تو نگریزد / که در کمند تو راحت بود گرفتاری\nبه انتظار عیادت که دوست می‌آید / خوش است بر دل رنجور عشق بیماری\nگرم تو زهر دهی چون عسل بیاشامم / به شرط آن که به دست رقیب نسپاری\nتو می‌روی و مرا چشم و دل به جانب توست / ولی چه سود که جانب نگه نمی‌داری\nگرت چو من غم عشقی زمانه پیش آرد / دگر غم همه عالم به هیچ نشماری\nدرازنای شب از چشم دردمندان پرس / که هر چه پیش تو سهل است سهل پنداری\nحکایت من و مجنون به یکدگر ماند / نیافتیم و بمردیم در طلبکاری\nبنال سعدی اگر چاره وصالت نیست / که نیست چاره بیچارگان به جز زاری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ566",
        "title": "غزل ۵۶۶",
        "content": "غزل ۵۶۶\n\nنه تو گفتی که به جای آرم و گفتم که نیاری / عهد و پیمان و وفاداری و دلبندی و یاری\nزخم شمشیر اجل به که سر نیش فراقت / کشتن اولیتر از آن که‌م به جراحت بگذاری\nتن آسوده چه داند که دل خسته چه باشد / من گرفتار کمندم تو چه دانی که سواری\nکس چنین روی ندارد تو مگر حور بهشتی / وز کس این بوی نیاید مگر آهوی تتاری\nعرقت بر ورق روی نگارین به چه ماند / همچو بر خرمن گل قطره باران بهاری\nطوطیان دیدم و خوش‌تر ز حدیثت نشنیدم / شکر است آن نه دهان و لب و دندان که تو داری\nای خردمند که گفتی نکنم چشم به خوبان / به چه کار آیدت آن دل که به جانان نسپاری\nآرزو می‌کندم با تو شبی بودن و روزی / یا شبی روز کنی چون من و روزی به شب آری\nهم اگر عمر بود دامن کامی به کف آید / که گل از خار همی‌آید و صبح از شب تاری\nسعدی آن طبع ندارد که ز خوی تو برنجد / خوش بود هر چه تو گویی و شکر هر چه تو باری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ567",
        "title": "غزل ۵۶۷",
        "content": "غزل ۵۶۷\n\nاگر به تحفه جانان هزار جان آری / محقر است نشاید که بر زبان آری\nحدیث جان بر جانان همین مثل باشد / که زر به کان بری و گل به بوستان آری\nهنوز در دلت ای آفتاب رخ نگذشت / که سایه‌ای به سر یار مهربان آری\nتو را چه غم که مرا در غمت نگیرد خواب / تو پادشاه کجا یاد پاسبان آری\nز حسن روی تو بر دین خلق می‌ترسم / که بدعتی که نبوده‌ست در جهان آری\nکس از کناری در روی تو نگه نکند / که عاقبت نه به شوخیش در میان آری\nز چشم مست تو واجب کند که هشیاران / حذر کنند ولی تاختن نهان آری\nجواب تلخ چه داری بگوی و باک مدار / که شهد محض بود چون تو بر دهان آری\nو گر به خنده درآیی چه جای مرهم ریش / که ممکن است که در جسم مرده جان آری\nیکی لطیفه ز من بشنو ای که در آفاق / سفر کنی و لطایف ز بحر و کان آری\nگرت بدایع سعدی نباشد اندر بار / به پیش اهل و قرابت چه ارمغان آری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ568",
        "title": "غزل ۵۶۸",
        "content": "غزل ۵۶۸\n\nکس از این نمک ندارد که تو ای غلام داری / دل ریش عاشقان را نمکی تمام داری\nنه من اوفتاده تنها به کمند آرزویت / همه کس سر تو دارد تو سر کدام داری\nملکا مها نگارا صنما بتا بهارا / متحیرم ندانم که تو خود چه نام داری\nنظری به لشکری کن که هزار خون بریزی / به خلاف تیغ هندی که تو در نیام داری\nصفت رخام دارد تن نرم نازنینت / دل سخت نیز با او نه کم از رخام داری\nهمه دیده‌ها به سویت نگران حسن رویت / منت آن کمینه مرغم که اسیر دام داری\nچه مخالفت بدیدی که مخالطت بریدی / مگر آن که ما گداییم و تو احتشام داری\nبه جز این گنه ندانم که محب و مهربانم / به چه جرم دیگر از من سر انتقام داری\nگله از تو حاش لله نکنند و خود نباشد / مگر از وفای عهدی که نه بر دوام داری\nنظر از تو برنگیرم همه عمر تا بمیرم / که تو در دلم نشستی و سر مقام داری\nسخن لطیف سعدی نه سخن که قند مصری / خجل است از این حلاوت که تو در کلام داری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ569",
        "title": "غزل ۵۶۹",
        "content": "غزل ۵۶۹\n\nحدیث یا شکر است آن که در دهان داری / دوم به لطف نگویم که در جهان داری\nگناه عاشق بیچاره نیست در پی تو / گناه توست که رخسار دلستان داری\nجمال عارض خورشید و حسن قامت سرو / تو را رسد که چو دعوی کنی بیان داری\nندانم ای کمر این سلطنت چه لایق توست / که با چنین صنمی دست در میان داری\nبسیست تا دل گم کرده باز می‌جستم / در ابروان تو بشناختم که آن داری\nتو را که زلف و بناگوش و خد و قد اینست / مرو به باغ که در خانه بوستان داری\nبدین صفت که تویی دل چه جای خدمت توست / فراتر آی که ره در میان جان داری\nگر این روش که تو طاووس می‌کنی رفتار / نه برج من که همه عالم آشیان داری\nقدم ز خانه چو بیرون نهی به عزت نه / که خون دیده سعدی بر آستان داری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ570",
        "title": "غزل ۵۷۰",
        "content": "غزل ۵۷۰\n\nهرگز نبود سرو به بالا که تو داری / یا مه به صفای رخ زیبا که تو داری\nگر شمع نباشد شب دلسوختگان را / روشن کند این غره غرا که تو داری\nحوران بهشتی که دل خلق ستانند / هرگز نستانند دل ما که تو داری\nبسیار بود سرو روان و گل خندان / لیکن نه بدین صورت و بالا که تو داری\nپیداست که سرپنجه ما را چه بود زور / با ساعد سیمین توانا که تو داری\nسحر سخنم در همه آفاق ببردند / لیکن چه زند با ید بیضا که تو داری\nامثال تو از صحبت ما ننگ ندارند / جای مگس است این همه حلوا که تو داری\nاین روی به صحرا کند آن میل به بستان / من روی ندارم مگر آن جا که تو داری\nسعدی تو نیارامی و کوته نکنی دست / تا سر نرود در سر سودا که تو داری\nتا میل نباشد به وصال از طرف دوست / سودی نکند حرص و تمنا که تو داری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ571",
        "title": "غزل ۵۷۱",
        "content": "غزل ۵۷۱\n\nتو اگر به حسن دعوی بکنی گواه داری / که جمال سرو بستان و کمال ماه داری\nدر کس نمی‌گشایم که به خاطرم درآید / تو به اندرون جان آی که جایگاه داری\nملکی مهی ندانم به چه کنیتت بخوانم / به کدام جنس گویم که تو اشتباه داری\nبر کس نمی‌توانم به شکایت از تو رفتن / که قبول و قوتت هست و جمال و جاه داری\nگل بوستان رویت چو شقایق است لیکن / چه کنم به سرخ رویی که دلی سیاه داری\nچه خطای بنده دیدی که خلاف عهد کردی / مگر آن که ما ضعیفیم و تو دستگاه داری\nنه کمال حسن باشد ترشی و روی شیرین / همه بد مکن که مردم همه نیکخواه داری\nتو جفا کنی و صولت دگران دعای دولت / چه کنند از این لطافت که تو پادشاه داری\nبه یکی لطیفه گفتی ببرم هزار دل را / نه چنان لطیف باشد که دلی نگاه داری\nبه خدای اگر چو سعدی برود دلت به راهی / همه شب چنو نخسبی و نظر به راه داری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ572",
        "title": "غزل ۵۷۲",
        "content": "غزل ۵۷۲\n\nاین چه رفتار است کآرامیدن از من می‌بری / هوشم از دل می‌ربایی عقلم از تن می‌بری\nباغ و لالستان چه باشد آستینی برفشان / باغبان را گو بیا گر گل به دامن می‌بری\nروز و شب می‌باشد آن ساعت که همچون آفتاب / می‌نمایی روی و دیگر باز روزن می‌بری\nمویت از پس تا کمرگه خوشه‌ای بر خرمن است / زینهار آن خوشه پنهان کن که خرمن می‌بری\nدل به عیاری ببردی ناگهان از دست من / دزد شب گردد تو فارغ روز روشن می‌بری\nگر تو برگردیدی از من بی گناه و بی سبب / تا مگر من نیز برگردم غلط ظن می‌بری\nچون نیاید دود از آن خرمن که آتش می‌زنی / یا ببندد خون از این موضع که سوزن می‌بری\nاین طریق دشمنی باشد نه راه دوستی / کآبروی دوستان در پیش دشمن می‌بری\nعیب مسکینی مکن افتان و خیزان در پیت / کآن نمی‌آید تو زنجیرش به گردن می‌بری\nسعدیا گفتار شیرین پیش آن کام و دهان / در به دریا می‌فرستی زر به معدن می‌بری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ573",
        "title": "غزل ۵۷۳",
        "content": "غزل ۵۷۳\n\nتو در کمند نیفتاده‌ای و معذوری / از آن به قوت بازوی خویش مغروری\nگر آن که خرمن من سوخت با تو پردازد / میسرت نشود عاشقی و مستوری\nبهشت روی من آن لعبت پری رخسار / که در بهشت نباشد به لطف او حوری\nبه گریه گفتمش ای سرو قد سیم اندام / اگر چه سرو نباشد بر او گل سوری\nدرشتخویی و بدعهدی از تو نپسندند / که خوب منظری و دلفریب منظوری\nتو در میان خلایق به چشم اهل نظر / چنان که در شب تاریک پاره نوری\nاگر به حسن تو باشد طبیب در آفاق / کس از خدای نخواهد شفای رنجوری\nز کبر و ناز چنان می‌کنی به مردم چشم / که بی شراب گمان می‌برد که مخموری\nمن از تو دست نخواهم به بی‌وفایی داشت / تو هر گناه که خواهی بکن که مغفوری\nز چند گونه سخن رفت و در میان آمد / حدیث عاشقی و مفلسی و مهجوری\nبه خنده گفت که سعدی سخن دراز مکن / میان تهی و فراوان سخن چو طنبوری\nچو سایه هیچ کس است آدمی که هیچش نیست / مرا از این چه که چون آفتاب مشهوری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ574",
        "title": "غزل ۵۷۴",
        "content": "غزل ۵۷۴\n\nما بی تو به دل بر نزدیم آب صبوری / چون سنگدلان دل بنهادیم به دوری\nبعد از تو که در چشم من آید که به چشمم / گویی همه عالم ظلمات است و تو نوری\nخلقی به تو مشتاق و جهانی به تو روشن / ما از تو گریزان و تو از خلق نفوری\nجز خط دلاویز تو بر طرف بناگوش / سبزه نشنیدم که دمد بر گل سوری\nدر باغ رو ای سرو خرامان که خلایق / گویند مگر باغ بهشت است و تو حوری\nروی تو نه روییست کز او صبر توان کرد / لیکن چه کنم گر نکنم صبر ضروری\nسعدی به جفا دست امید از تو ندارد / هم جور تو بهتر که ز روی تو صبوری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ575",
        "title": "غزل ۵۷۵",
        "content": "غزل ۵۷۵\n\nهر سلطنت که خواهی می‌کن که دلپذیری / در دست خوبرویان دولت بود اسیری\nجان باختن به کویت در آرزوی رویت / دانسته‌ام ولیکن خونخوار ناگزیری\nملک آن توست و فرمان مملوک را چه درمان / گر بی‌گنه بسوزی ور بی خطا بگیری\nگر من سخن نگویم در وصف روی و مویت / آیینه‌ات بگوید پنهان که بی‌نظیری\nآن کاو ندیده باشد گل در میان بستان / شاید که خیره ماند در ارغوان و خیری\nگفتم مگر ز رفتن غایب شوی ز چشمم / آن نیستی که رفتی آنی که در ضمیری\nای باد صبح بستان پیغام وصل جانان / می‌رو که خوش نسیمی می‌دم که خوش عبیری\nاو را نمی‌توان دید از منتهای خوبی / ما خود نمی‌نماییم از غایت حقیری\nگر یار با جوانان خواهد نشست و رندان / ما نیز توبه کردیم از زاهدی و پیری\nسعدی نظر بپوشان یا خرقه در میان نه / رندی روا نباشد در جامه فقیری",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ576",
        "title": "غزل ۵۷۶",
        "content": "غزل ۵۷۶\n\nاگر کلاله مشکین ز رخ براندازی / کنند در قدمت عاشقان سراندازی\nاگر به رقص درآیی تو سرو سیم اندام / نظاره کن که چه مستی کنند و جانبازی\nتو با چنین قد و بالا و صورت زیبا / به سرو و لاله و شمشاد و گل نپردازی\nکدام باغ چو رخسار تو گلی دارد / کدام سرو کند با قدت سرافرازی\nبه حسن خال و بناگوش اگر نگاه کنی / نظر تو با قد و بالای خود نیندازی\nغلام باد صبایم غلام باد صبا / که با کلاله جعدت همی‌کند بازی\nبگوی مطرب یاران بیار زمزمه‌ای / بنال بلبل مستان که بس خوش آوازی\nکه گفته است که صد دل به غمزه‌ای ببری / هزار صید به یک تاختن بیندازی\nز لطف لفظ شکربار گفته سعدی / شدم غلام همه شاعران شیرازی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ577",
        "title": "غزل ۵۷۷",
        "content": "غزل ۵۷۷\n\nامیدوارم اگر صد رهم بیندازی / که بار دیگرم از روی لطف بنوازی\nچو روزگار نسازد ستیزه نتوان برد / ضرورت است که با روزگار در سازی\nجفای عشق تو بر عقل من همان مثل است / که سرگزیت به کافر همی‌دهد غازی\nدریغ بازوی تقوا که دست رنگینت / به عقل من به سرانگشت می‌کند بازی\nبسی مطالعه کردیم نقش عالم را / ز هر که در نظر آید به حسن ممتازی\nهزار چون من اگر محنت و بلا بیند / تو را از آن چه که در نعمتی و در نازی\nحدیث عشق تو پیدا نکردمی بر خلق / گر آب دیده نکردی به گریه غمازی\nزهی سوار که صد دل به غمزه‌ای ببری / هزار صید به یک تاختن بیندازی\nتو را چو سعدی اگر بنده‌ای بود چه شود / که در رکاب تو باشد غلام شیرازی\nگرش به قهر برانی به لطف بازآید / که زر همان بود ار چند بار بگدازی\nچو آب می‌رود این پارسی به قوت طبع / نه مرکبیست که از وی سبق برد تازی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ578",
        "title": "غزل ۵۷۸",
        "content": "غزل ۵۷۸\n\nتو خود به صحبت امثال ما نپردازی / نظر به حال پریشان ما نیندازی\nوصال ما و شما دیر متفق گردد / که من اسیر نیازم تو صاحب نازی\nکجا به صید ملخ همتت فرو آید / بدین صفت که تو باز بلندپروازی\nبه راستی که نه همبازی تو بودم من / تو شوخ دیده مگس بین که می‌کند بازی\nز دست ترک ختایی کسی جفا چندان / نمی‌برد که من از دست ترک شیرازی\nو گر هلاک منت درخور است باکی نیست / قتیل عشق شهید است و قاتلش غازی\nکدام سنگدل است آن که عیب ما گوید / گر آفتاب ببینی چو موم بگدازی\nمیسرت نشود سر عشق پوشیدن / که عاقبت بکند رنگ روی غمازی\nچه جرم رفت که با ما سخن نمی‌گویی / چه دشمنیست که با دوستان نمی‌سازی\nمن از فراق تو بیچاره سیل می‌رانم / مثال ابر بهار و تو خیل می‌تازی\nهنوز با همه بدعهدیت دعاگویم / که گر به قهر برانی به لطف بنوازی\nتو همچو صاحب دیوان مکن که سعدی را / به یک ره از نظر خویشتن بیندازی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ579",
        "title": "غزل ۵۷۹",
        "content": "غزل ۵۷۹\n\nتا کی ای آتش سودا به سرم برخیزی / تا کی ای ناله زار از جگرم برخیزی\nتا کی ای چشمه سیماب که در چشم منی / از غم دوست به روی چو زرم برخیزی\nیک زمان دیده من ره به سوی خواب برد / ای خیال ار شبی از رهگذرم برخیزی\nای دل از بهر چه خونابه شدی در بر من / زود باشد که تو نیز از نظرم برخیزی\nبه چه دانش زنی ای مرغ سحر نوبت روز / که نه هر صبح به آه سحرم برخیزی\nای غم از همنفسی تو ملالم بگرفت / هیچت افتد که خدا را ز سرم برخیزی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ580",
        "title": "غزل ۵۸۰",
        "content": "غزل ۵۸۰\n\nگر درون سوخته‌ای با تو برآرد نفسی / چه تفاوت کند اندر شکرستان مگسی\nای که انصاف دل سوختگان می‌ندهی / خود چنین روی نبایست نمودن به کسی\nروزی اندر قدمت افتم و گر سر برود / به ز من در سر این واقعه رفتند بسی\nدامن دوست به دنیا نتوان داد از دست / حیف باشد که دهی دامن گوهر به خسی\nتا به امروز مرا در سخن این سوز نبود / که گرفتار نبودم به کمند هوسی\nچون سراییدن بلبل که خوش آید بر شاخ / لیکن آن سوز ندارد که بود در قفسی\nسعدیا گر ز دل آتش به قلم در نزدی / پس چرا دود به سر می‌رودش هر نفسی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ581",
        "title": "غزل ۵۸۱",
        "content": "غزل ۵۸۱\n\nهمی‌زنم نفس سرد بر امید کسی / که یاد ناورد از من به سال‌ها نفسی\nبه چشم رحم به رویم نظر همی‌نکند / به دست جور و جفا گوشمال داده بسی\nدلم ببرد و به جان زینهار می‌ندهد / کسی به شهر شما این کند به جای کسی\nبه هر چه در نگرم نقش روی او بینم / که دیده در همه عالم بدین صفت هوسی\nبه دست عشق چه شیر سیه چه مورچه‌ای / به دام هجر چه باز سفید چه مگسی\nعجب مدار ز من روی زرد و ناله زار / که کوه کاه شود گر برد جفای خسی\nبر آستان وصالت نهاده سر سعدی / بر آستین خیالت نبوده دسترسی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ582",
        "title": "غزل ۵۸۲",
        "content": "غزل ۵۸۲\n\nیار گرفته‌ام بسی چون تو ندیده‌ام کسی / شمع چنین نیامده‌ست از در هیچ مجلسی\nعادت بخت من نبود آن که تو یادم آوری / نقد چنین کم اوفتد خاصه به دست مفلسی\nصحبت از این شریفتر صورت از این لطیفتر / دامن از این نظیفتر وصف تو چون کند کسی\nخادمه سرای را گو در حجره بند کن / تا به سر حضور ما ره نبرد موسوسی\nروز وصال دوستان دل نرود به بوستان / یا به گلی نگه کند یا به جمال نرگسی\nگر بکشی کجا روم تن به قضا نهاده‌ام / سنگ جفای دوستان درد نمی‌کند بسی\nقصه به هر که می‌برم فایده‌ای نمی‌دهد / مشکل درد عشق را حل نکند مهندسی\nاین همه خار می‌خورد سعدی و بار می‌برد / جای دگر نمی‌رود هر که گرفت مونسی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ583",
        "title": "غزل ۵۸۳",
        "content": "غزل ۵۸۳\n\nما سپر انداختیم گر تو کمان می‌کشی / گو دل ما خوش مباش گر تو بدین دلخوشی\nگر بکشی بنده‌ایم ور بنوازی رواست / ما به تو مستأنسیم تو به چه مستوحشی\nگفتی اگر درد عشق پای نداری گریز / چون بتوانم گریخت تا تو کمندم کشی\nدیده فرودوختیم تا نه به دوزخ برد / باز نگه می‌کنم سخت بهشتی وشی\nغایت خوبی که هست قبضه و شمشیر و دست / خلق حسد می‌برند چون تو مرا می‌کشی\nموجب فریاد ما خصم نداند که چیست / چاره مجروح عشق نیست به جز خامشی\nچند توان ای سلیم آب بر آتش زدن / کآب دیانت برد رنگ رخ آتشی\nآدمی هوشمند عیش ندارد ز فکر / ساقی مجلس بیار آن قدح بی هشی\nمست می عشق را عیب مکن سعدیا / مست بیفتی تو نیز گر هم از این می چشی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ584",
        "title": "غزل ۵۸۴",
        "content": "غزل ۵۸۴\n\nهرگز آن دل بنمیرد که تو جانش باشی / نیکبخت آن که تو در هر دو جهانش باشی\nغم و اندیشه در آن دایره هرگز نرود / به حقیقت که تو چون نقطه میانش باشی\nهرگزش باد صبا برگ پریشان نکند / بوستانی که چو تو سرو روانش باشی\nهمه عالم نگران تا نظر بخت بلند / بر که افتد که تو یک دم نگرانش باشی\nتشنگانت به لب ای چشمه حیوان مردند / تشنه‌تر آن که تو نزدیک دهانش باشی\nگر توان بود که دور فلک از سر گیرند / تو دگر نادره دور زمانش باشی\nوصفت آن نیست که در وهم سخندان گنجد / ور کسی گفت مگر هم تو زبانش باشی\nچون تحمل نکند بار فراق تو کسی / با همه درد دل آسایش جانش باشی\nای که بی دوست به سر می‌نتوانی که بری / شاید ار محتمل بار گرانش باشی\nسعدی آن روز که غوغای قیامت باشد / چشم دارد که تو منظور نهانش باشی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ585",
        "title": "غزل ۵۸۵",
        "content": "غزل ۵۸۵\n\nاگر تو پرده بر این زلف و رخ نمی‌پوشی / به هتک پرده صاحب دلان همی‌کوشی\nچنین قیامت و قامت ندیده‌ام همه عمر / تو سرو یا بدنی شمس یا بناگوشی\nغلام حلقه سیمین گوشوار توام / که پادشاه غلامان حلقه در گوشی\nبه کنج خلوت پاکان و پارسایان آی / نظاره کن که چه مستی کنند و مدهوشی\nبه روزگار عزیزان که یاد می‌کنمت / علی الدوام نه یادی پس از فراموشی\nچنان موافق طبع منی و در دل من / نشسته‌ای که گمان می‌برم در آغوشی\nچه نیکبخت کسانی که با تو هم سخنند / مرا نه زهره گفت و نه صبر خاموشی\nرقیب نامتناسب چه اهل صحبت توست / که طبع او همه نیش و تو سر به سر نوشی\nبه تربیت به چمن گفتم ای نسیم صبا / بگوی تا ندهد گل به خار چاووشی\nتو سوز سینه مستان ندیدی ای هشیار / چو آتشیت نباشد چگونه برجوشی\nتو را که دل نبود عاشقی چه دانی چیست / تو را که سمع نباشد سماع ننیوشی\nوفای یار به دنیا و دین مده سعدی / دریغ باشد یوسف به هر چه بفروشی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ586",
        "title": "غزل ۵۸۶",
        "content": "غزل ۵۸۶\n\nبه پایان آمد این دفتر حکایت همچنان باقی / به صد دفتر نشاید گفت حسب الحال مشتاقی\nکتاب بالغ منی حبیبا معرضا عنی / ان افعل ما تری انی علی عهدی و میثاقی\nنگویم نسبتی دارم به نزدیکان درگاهت / که خود را بر تو می‌بندم به سالوسی و زراقی\nاخلایی و احبابی ذروا من حبه مابی / مریض العشق لا یبری و لا یشکو الی الراقی\nنشان عاشق آن باشد که شب با روز پیوندد / تو را گر خواب می‌گیرد نه صاحب درد عشاقی\nقم املا و اسقنی کأسا و دع ما فیه مسموما / اما انت الذی تسقی فعین السم تریاقی\nقدح چون دور ما باشد به هشیاران مجلس ده / مرا بگذار تا حیران بماند چشم در ساقی\nسعی فی هتکی الشانی و لما یدر ماشانی / انا المجنون لا اعبا باحراق و اغراق\nمگر شمس فلک باشد بدین فرخنده دیداری / مگر نفس ملک باشد بدین پاکیزه اخلاقی\nلقیت الاسد فی الغابات لا تقوی علی صیدی / و هذا الظبی فی شیراز یسبینی باحداق\nنه حسنت آخری دارد نه سعدی را سخن پایان / بمیرد تشنه مستسقی و دریا همچنان باقی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ587",
        "title": "غزل ۵۸۷",
        "content": "غزل ۵۸۷\n\nبه قلم راست نیاید صفت مشتاقی / سادتی احترق القلب من الاشواق\nنشود دفتر درد دل مجروح تمام / لو اضافوا صحف الدهر الی اوراقی\nآرزوی دل خلقی تو به شیرین سخنی / اثر رحمت حقی تو به نیک اخلاقی\nبی عزیزان چه تمتع بود از عمر عزیز / کیف یحلو زمن البین لدی العشاق\nمن همان عاشقم ار زان که تو آن دوست نه‌ای / انا اهواک و ان ملت عن المیثاق\nحیث لا تخلف منظور حبیبی ارنی / چه کنم قصه این غصه کنم در باقی\nبه دو چشم تو که گر بی تو برندم به بهشت / نکنم میل به حوران و نظر با ساقی\nسعدی از دست غمت چاک زده دامن عمر / بیشتر زین نکند صابری و مشتاقی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ588",
        "title": "غزل ۵۸۸",
        "content": "غزل ۵۸۸\n\nعمرم به آخر آمد عشقم هنوز باقی / وز می چنان نه مستم کز عشق روی ساقی\nیا غایة الامانی قلبی لدیک فانی / شخصی کما ترانی من غایة اشتیاقی\nای دردمند مفتون بر خد و خال موزون / قدر وصالش اکنون دانی که در فراقی\nیا سعد کیف صرنا فی بلدة هجرنا / من بعد ما سهرنا و الایدی فی العناقی\nبعد از عراق جایی خوش نایدم هوایی / مطرب بزن نوایی زان پرده عراقی\nخان الزمان عهدی حتی بقیت وحدی / ردوا علی ودی بالله یا رفاقی\nدر سرو و مه چه گویی ای مجمع نکویی / تو ماه مشکبویی تو سرو سیم ساقی\nان مت فی هواها دعنی امت فداها / یا عاذلی نباها ذرنی و ما الاقی\nچند از حدیث آنان خیزید ای جوانان / تا در هوای جانان بازیم عمر باقی\nقام الغیاث لما زم الجمال زما / و اللیل مدلهما و الدمع فی المآقی\nتا در میان نیاری بیگانه‌ای نه یاری / درباز هر چه داری گر مرد اتفاقی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ589",
        "title": "غزل ۵۸۹",
        "content": "غزل ۵۸۹\n\nدل دیوانگیم هست و سر ناباکی / که نه کاریست شکیبایی و اندهناکی\nسر به خمخانه تشنیع فرو خواهم برد / خرقه گو در بر من دست بشوی از پاکی\nدست در دل کن و هر پرده پندار که هست / بدر ای سینه که از دست ملامت چاکی\nتا به نخجیر دل سوختگان کردی میل / هر زمان بسته دلی سوخته بر فتراکی\nانت ریان و کم حولک قلب صاد / انت فرحان و کم نحوک طرف باکی\nیا رب آن آب حیات است بدان شیرینی / یا رب آن سرو روان است بدان چالاکی\nجامه‌ای پهن‌تر از کارگه امکانی / لقمه‌ای بیشتر از حوصله ادراکی\nدر شکنج سر زلف تو دریغا دل من / که گرفتار دو مار است بدین ضحاکی\nآه من باد به گوش تو رساند هرگز / که نه ما بر سر خاکیم و تو بر افلاکی\nالغیاث از تو که هم دردی و هم درمانی / زینهار از تو که هم زهری و هم تریاکی\nسعدیا آتش سودای تو را آبی بس / باد بی فایده مفروش که مشتی خاکی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ590",
        "title": "غزل ۵۹۰",
        "content": "غزل ۵۹۰\n\nعشق جانان در جهان هرگز نبودی کاشکی / یا چو بود اندر دلم کمتر فزودی کاشکی\nآزمودم درد و داغ عشق باری صد هزار / همچو من معشوقه یک ره آزمودی کاشکی\nنغنویدم زان خیالش را نمی‌بینم به خواب / دیده گریان من یک شب غنودی کاشکی\nاز چه ننماید به من دیدار خویش آن دلفروز / راضیم راضی چنان روی ار نمودی کاشکی\nهر زمان گویم ز داغ عشق و تیمار فراق / دل ربود از من نگارم جان ربودی کاشکی\nناله‌های زار من شاید که گر کس نشنود / لابه‌های زار من یک شب شنودی کاشکی\nسعدی از جان می‌خورد سوگند و می‌گوید به دل / وعده‌هایش را وفا باری نمودی کاشکی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ591",
        "title": "غزل ۵۹۱",
        "content": "غزل ۵۹۱\n\nسخت زیبا می‌روی یک بارگی / در تو حیران می‌شود نظارگی\nاین چنین رخ با پری باید نمود / تا بیاموزد پریرخسارگی\nهر که را پیش تو پای از جای رفت / زیر بارش برنخیزد بارگی\nچشم‌های نیم خوابت سال و ماه / همچو من مستند بی میخوارگی\nخستگانت را شکیبایی نماند / یا دوا کن یا بکش یک بارگی\nدوست تا خواهی به جای ما نکوست / در حسودان اوفتاد آوارگی\nسعدیا تسلیم فرمان شو که نیست / چاره عاشق به جز بیچارگی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ592",
        "title": "غزل ۵۹۲",
        "content": "غزل ۵۹۲\n\nروی بپوش ای قمر خانگی / تا نکشد عقل به دیوانگی\nبلعجبی‌های خیالت ببست / چشم خردمندی و فرزانگی\nبا تو بباشم به کدام آبروی / یا بگریزم به چه مردانگی\nبا تو برآمیختنم آرزوست / وز همه کس وحشت و بیگانگی\nپرده برانداز شبی شمع وار / تا همه سوزیم به پروانگی\nیا ببرد خانه سعدی خیال / یا ببرد دوست به همخانگی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ593",
        "title": "غزل ۵۹۳",
        "content": "غزل ۵۹۳\n\nبسم از هوا گرفتن که پری نماند و بالی / به کجا روم ز دستت که نمی‌دهی مجالی\nنه ره گریز دارم نه طریق آشنایی / چه غم اوفتاده‌ای را که تواند احتیالی\nهمه عمر در فراقت بگذشت و سهل باشد / اگر احتمال دارد به قیامت اتصالی\nچه خوش است در فراقی همه عمر صبر کردن / به امید آن که روزی به کف اوفتد وصالی\nبه تو حاصلی ندارد غم روزگار گفتن / که شبی نخفته باشی به درازنای سالی\nغم حال دردمندان نه عجب گرت نباشد / که چنین نرفته باشد همه عمر بر تو حالی\nسخنی بگوی با من که چنان اسیر عشقم / که به خویشتن ندارم ز وجودت اشتغالی\nچه نشینی ای قیامت بنمای سرو قامت / به خلاف سرو بستان که ندارد اعتدالی\nکه نه امشب آن سماع است که دف خلاص یابد / به طپانچه‌ای و بربط برهد به گوشمالی\nدگر آفتاب رویت منمای آسمان را / که قمر ز شرمساری بشکست چون هلالی\nخط مشک بوی و خالت به مناسبت تو گویی / قلم غبار می‌رفت و فرو چکید خالی\nتو هم این مگوی سعدی که نظر گناه باشد / گنه است برگرفتن نظر از چنین جمالی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ594",
        "title": "غزل ۵۹۴",
        "content": "غزل ۵۹۴\n\nترحم ذلتی یا ذا المعالی / و واصلنی اذا شوشت حالی\nالا یا ناعس الطرفین سکری / سل السهران عن طول اللیالی\nندارم چون تو در عالم دگر دوست / اگر چه دوستی دشمن فعالی\nکمال الحسن فی الدنیا مصون / کمثل البدر فی حد الکمال\nمرکب در وجودم همچو جانی / مصور در دماغم چون خیالی\nفما ذالنوم قیل النوم راحه / و مالی النوم فی طول اللیالی\nدمی دلداری و صاحب دلی کن / که برخور بادی از صاحب جمالی\nالم تنظر الی عینی و دمعی / تری فی البحر اصداف اللآلی\nبه گوشت گر رسانم ناله زار / ز درد ناله زارم بنالی\nلقد کلفت مالم اقو حملا / و مالی حیله غیر احتمالی\nکه کوته باد چون دست من از دوست / زبان دشمنان از بدسگالی\nالا یا سالیا عنی توقف / فما قلب المعنی عنک سال\nبه چشمانت که گر چه دوری از چشم / دل از یاد تو یک دم نیست خالی\nمنعت الناس یستسقون غیثا / ان استرسلت دمعا کاللآلی\nجهانی تشنگان را دیده در توست / چنین پاکیزه پندارم زلالی\nولی فیک الاراده فوق وصف / ولکن لم تردنی ما احتیالی\nچه دستان با تو درگیرد چو روباه / که از مردم گریزان چون غزالی\nجرت عینای من ذکراک سیلا / سل الجیران عنی ما جری لی\nنمایندت به هم خلقی به انگشت / چو بینند آن دو ابروی هلالی\nحفاظی لم یزل مادمت حیا / و لو انتم ضجرتم من وصالی\nدلت سخت است و پیمان اندکی سست / دگر در هر چه گویم بر کمالی\nاذا کان اقتضاحی فیک حلوا / فقل لی مالعذالی و مالی\nمرا با روزگار خویش بگذار / نگیرد سرزنش در لاابالی\nترانی ناظما فی الوجد بیتا / و طرفی ناثر عقد اللآلی\nنگویم قامتت زیباست یا چشم / همه لطفی و سرتاسر جمالی\nو ان کنتم سئمتم طول مکثی / حوالیکم فقد حان ارتحالی\nچو سعدی خاک شد سودی ندارد / اگر خاک وی اندر دیده مالی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ595",
        "title": "غزل ۵۹۵",
        "content": "غزل ۵۹۵\n\nهرگز حسد نبردم بر منصبی و مالی / الا بر آن که دارد با دلبری وصالی\nدانی کدام دولت در وصف می‌نیاید / چشمی که باز باشد هر لحظه بر جمالی\nخرم تنی که محبوب از در فرازش آید / چون رزق نیکبختان بی محنت سؤالی\nهمچون دو مغز بادام اندر یکی خزینه / با هم گرفته انسی وز دیگران ملالی\nدانی کدام جاهل بر حال ما بخندد / کاو را نبوده باشد در عمر خویش حالی\nبعد از حبیب بر من نگذشت جز خیالش / وز پیکر ضعیفم نگذاشت جز خیالی\nاول که گوی بردی من بودمی به دانش / گر سودمند بودی بی دولت احتیالی\nسال وصال با او یک روز بود گویی / و اکنون در انتظارش روزی به قدر سالی\nایام را به ماهی یک شب هلال باشد / وآن ماه دلستان را هر ابرویی هلالی\nصوفی نظر نبازد جز با چنین حریفی / سعدی غزل نگوید جز بر چنین غزالی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ596",
        "title": "غزل ۵۹۶",
        "content": "غزل ۵۹۶\n\nمرا تو جان عزیزی و یار محترمی / به هر چه حکم کنی بر وجود من حکمی\nغمت مباد و گزندت مباد و درد مباد / که مونس دل و آرام جان و دفع غمی\nهزار تندی و سختی بکن که سهل بود / جفای مثل تو بردن که سابق کرمی\nندانم از سر و پایت کدام خوبتر است / چه جای فرق که زیبا ز فرق تا قدمی\nاگر هزار الم دارم از تو بر دل ریش / هنوز مرهم ریشی و داروی المی\nچنین که می‌گذری کافر و مسلمان را / نگه به توست که هم قبله‌ای و هم صنمی\nچنین جمال نشاید که هر نظر بیند / مگر که نام خدا گرد خویشتن بدمی\nنگویمت که گلی بر فراز سرو روان / که آفتاب جهانتاب بر سر علمی\nتو مشکبوی سیه چشم را که دریابد / که همچو آهوی مشکین از آدمی برمی\nکمند سعدی اگر شیر شرزه صید کند / تو در کمند نیایی که آهوی حرمی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ597",
        "title": "غزل ۵۹۷",
        "content": "غزل ۵۹۷\n\nبسیار سفر باید تا پخته شود خامی / صوفی نشود صافی تا درنکشد جامی\nگر پیر مناجات است ور رند خراباتی / هر کس قلمی رفته‌ست بر وی به سرانجامی\nفردا که خلایق را دیوان جزا باشد / هر کس عملی دارد من گوش به انعامی\nای بلبل اگر نالی من با تو هم آوازم / تو عشق گلی داری من عشق گل اندامی\nسروی به لب جویی گویند چه خوش باشد / آنان که ندیدستند سروی به لب بامی\nروزی تن من بینی قربان سر کویش / وین عید نمی‌باشد الا به هر ایامی\nای در دل ریش من مهرت چو روان در تن / آخر ز دعاگویی یاد آر به دشنامی\nباشد که تو خود روزی از ما خبری پرسی / ور نه که برد هیهات از ما به تو پیغامی\nگر چه شب مشتاقان تاریک بود اما / نومید نباید بود از روشنی بامی\nسعدی به لب دریا دردانه کجا یابی / در کام نهنگان رو گر می‌طلبی کامی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ598",
        "title": "غزل ۵۹۸",
        "content": "غزل ۵۹۸\n\nتو کدامی و چه نامی که چنین خوب خرامی / خون عشاق حلال است زهی شوخ حرامی\nبیم آن است دمادم که چو پروانه بسوزم / از تغابن که تو چون شمع چرا شاهد عامی\nفتنه انگیزی و خون ریزی و خلقی نگرانت / که چه شیرین حرکاتی و چه مطبوع کلامی\nمگر از هیئت شیرین تو می‌رفت حدیثی / نیشکر گفت کمر بسته‌ام اینک به غلامی\nکافر ار قامت همچون بت سنگین تو بیند / بار دیگر نکند سجده بت‌های رخامی\nبنشین یک نفس ای فتنه که برخاست قیامت / فتنه نادر بنشیند چو تو در حال قیامی\nبلعجب باشد از این خلق که رویت چو مه نو / می‌نمایند به انگشت و تو خود بدر تمامی\nکس نیارد که کند جور در اقبال اتابک / تو چنین سرکش و بیچاره کش از خیل کدامی\nآفت مجلس و میدان و هلاک زن و مردی / فتنه خانه و بازار و بلای در و بامی\nدر سر کار تو کردم دل و دین با همه دانش / مرغ زیرک به حقیقت منم امروز و تو دامی\nطاقتم نیست ز هر بی‌خبری سنگ ملامت / که تو در سینه سعدی چو چراغ از پس جامی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ599",
        "title": "غزل ۵۹۹",
        "content": "غزل ۵۹۹\n\nچون تنگ نباشد دل مسکین حمامی / که‌ش یار هم آواز بگیرند به دامی\nدیشب همه شب دست در آغوش سلامت / و امروز همه روز تمنای سلامی\nآن بوی گل و سنبل و نالیدن بلبل / خوش بود دریغا که نکردند دوامی\nاز من مطلب صبر جدایی که ندارم / سنگیست فراق و دل محنت زده جامی\nدر هیچ مقامی دل مسکین نشکیبد / خو کرده صحبت که برافتد ز مقامی\nبی دوست حرام است جهان دیدن مشتاق / قندیل بکش تا بنشینم به ظلامی\nچندان بنشینم که برآید نفس صبح / کان وقت به دل می‌رسد از دوست پیامی\nآنجا که تویی رفتن ما سود ندارد / الا به کرم پیش نهد لطف تو گامی\nزان عین که دیدی اثری بیش نمانده‌ست / جانی به دهان آمده در حسرت کامی\nسعدی سخن یار نگوید بر اغیار / هرگز نبرد سوخته‌ای قصه به خامی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ600",
        "title": "غزل ۶۰۰",
        "content": "غزل ۶۰۰\n\nصاحب نظر نباشد در بند نیک نامی / خاصان خبر ندارند از گفت و گوی عامی\nای نقطه سیاهی بالای خط سبزش / خوش دانه‌ای ولیکن بس بر کنار دامی\nحور از بهشت بیرون ناید تو از کجایی / مه بر زمین نباشد تو ماه رخ کدامی\nدیگر کسش نبیند در بوستان خرامان / گر سرو بوستانت بیند که می‌خرامی\nبدر تمام روزی در آفتاب رویت / گر بنگرد بیارد اقرار ناتمامی\nطوطی شکر شکستن دیگر روا ندارد / گر پسته‌ات ببیند وقتی که در کلامی\nدر حسن بی‌نظیری در لطف بی نهایت / در مهر بی ثباتی در عهد بی دوامی\nلایقتر از امیری در خدمتت اسیری / خوشتر ز پادشاهی در حضرتت غلامی\nترک عمل بگفتم ایمن شدم ز عزلت / بی چیز را نباشد اندیشه از حرامی\nفردا به داغ دوزخ ناپخته‌ای بسوزد / کامروز آتش عشق از وی نبرد خامی\nهر لحظه سر به جایی بر می‌کند خیالم / تا خود چه بر من آید زین منقطع لگامی\nسعدی چو ترک هستی گفتی ز خلق رستی / از سنگ غم نباشد بعد از شکسته جامی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ601",
        "title": "غزل ۶۰۱",
        "content": "غزل ۶۰۱\n\nای دریغا گر شبی در بر خرابت دیدمی / سرگران از خواب و سرمست از شرابت دیدمی\nروز روشن دست دادی در شب تاریک هجر / گر سحرگه روی همچون آفتابت دیدمی\nگر مرا عشقت به سختی کشت سهل است این قدر / کاش کاندک مایه نرمی در خطابت دیدمی\nدر چکانیدی قلم بر نامه دلسوز من / گر امید صلح باری در جوابت دیدمی\nراستی خواهی سر از من تافتن بودی صواب / گر چو کژبینان به چشم ناصوابت دیدمی\nآه اگر وقتی چو گل در بوستان یا چون سمن / در گلستان یا چو نیلوفر در آبت دیدمی\nور چو خورشیدت نبینم کاشکی همچون هلال / اندکی پیدا و دیگر در نقابت دیدمی\nاز منت دانم حجابی نیست جز بیم رقیب / کاش پنهان از رقیبان در حجابت دیدمی\nسر نیارستی کشید از دست افغانم فلک / گر به خدمت دست سعدی در رکابت دیدمی\nاین تمنایم به بیداری میسر کی شود / کاشکی خوابم گرفتی تا به خوابت دیدمی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ602",
        "title": "غزل ۶۰۲",
        "content": "غزل ۶۰۲\n\nآسوده خاطرم که تو در خاطر منی / گر تاج می‌فرستی و گر تیغ می‌زنی\nای چشم عقل خیره در اوصاف روی تو / چون مرغ شب که هیچ نبیند به روشنی\nشهری به تیغ غمزه خونخوار و لعل لب / مجروح می‌کنی و نمک می‌پراکنی\nما خوشه چین خرمن اصحاب دولتیم / باری نگه کن ای که خداوند خرمنی\nگیرم که برکنی دل سنگین ز مهر من / مهر از دلم چگونه توانی که برکنی\nحکم آن توست اگر بکشی بی‌گنه ولیک / عهد وفای دوست نشاید که بشکنی\nاین عشق را زوال نباشد به حکم آنک / ما پاک دیده‌ایم و تو پاکیزه دامنی\nاز من گمان مبر که بیاید خلاف دوست / ور متفق شوند جهانی به دشمنی\nخواهی که دل به کس ندهی دیده‌ها بدوز / پیکان چرخ را سپری باشد آهنی\nبا مدعی بگوی که ما خود شکسته‌ایم / محتاج نیست پنجه که با ما درافکنی\nسعدی چو سروری نتوان کرد لازم است / با سخت بازوان به ضرورت فروتنی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ603",
        "title": "غزل ۶۰۳",
        "content": "غزل ۶۰۳\n\nاگر تو میل محبت کنی و گر نکنی / من از تو روی نپیچم که مستحب منی\nچو سرو در چمنی راست در تصور من / چه جای سرو که مانند روح در بدنی\nبه صید عالمیانت کمند حاجت نیست / همین بس است که برقع ز روی برفکنی\nبیاض ساعد سیمین مپوش در صف جنگ / که بی تکلف شمشیر لشکری بزنی\nمبارزان جهان قلب دشمنان شکنند / تو را چه شد که همه قلب دوستان شکنی\nعجب در آن نه که آفاق در تو حیرانند / تو هم در آینه حیران حسن خویشتنی\nتو را که در نظر آمد جمال طلعت خویش / حقیقت است که دیگر نظر به ما نکنی\nکسی در آینه شخصی بدین صفت بیند / کند هر آینه جور و جفا و کبر و منی\nدر آن دهن که تو داری سخن نمی‌گنجد / من آدمی نشنیدم بدین شکردهنی\nشنیده‌ای که مقالات سعدی از شیراز / همی‌برند به عالم چو نافه ختنی\nمگر که نام خوشت بر دهان من بگذشت / برفت نام من اندر جهان به خوش سخنی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ604",
        "title": "غزل ۶۰۴",
        "content": "غزل ۶۰۴\n\nزنده بی دوست خفته در وطنی / مثل مرده‌ایست در کفنی\nعیش را بی تو عیش نتوان گفت / چه بود بی وجود روح تنی\nتا صبا می‌رود به بستان‌ها / چون تو سروی نیافت در چمنی\nو آفتابی خلاف امکان است / که برآید ز جیب پیرهنی\nوآن شکن برشکن قبائل زلف / که بلاییست زیر هر شکنی\nبر سر کوی عشق بازاریست / که نیارد هزار جان ثمنی\nجای آن است اگر ببخشایی / که نبینی فقیرتر ز منی\nهفت کشور نمی‌کنند امروز / بی مقالات سعدی انجمنی\nاز دو بیرون نه یا دلت سنگیست / یا به گوشت نمی‌رسد سخنی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ605",
        "title": "غزل ۶۰۵",
        "content": "غزل ۶۰۵\n\nسروقدی میان انجمنی / به که هفتاد سرو در چمنی\nجهل باشد فراق صحبت دوست / به تماشای لاله و سمنی\nای که هرگز ندیده‌ای به جمال / جز در آیینه مثل خویشتنی\nتو که همتای خویشتن بینی / لاجرم ننگری به مثل منی\nدر دهانت سخن نمی‌گویم / که نگنجد در آن دهن سخنی\nبدنت در میان پیرهنت / همچو روحیست رفته در بدنی\nوآن که بیند برهنه اندامت / گوید این پرگل است پیرهنی\nبا وجودت خطا بود که نظر / به ختایی کنند یا ختنی\nباد اگر بر من اوفتد ببرد / که نمانده‌ست زیر جامه تنی\nچاره بیچارگی بود سعدی / چون ندانند چاره‌ای و فنی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ606",
        "title": "غزل ۶۰۶",
        "content": "غزل ۶۰۶\n\nکس نگذشت در دلم تا تو به خاطر منی / یک نفس از درون من خیمه به در نمی‌زنی\nمهرگیاه عهد من تازه‌تر است هر زمان / ور تو درخت دوستی از بن و بیخ برکنی\nکس نستاندم به هیچ ار تو برانی از درم / مقبل هر دو عالمم گر تو قبول می‌کنی\nچون تو بدیع صورتی بی سبب کدورتی / عهد وفای دوستان حیف بود که بشکنی\nصبر به طاقت آمد از بار کشیدن غمت / چند مقاومت کند حبه و سنگ صد منی\nاز همه کس رمیده‌ام با تو درآرمیده‌ام / جمع نمی‌شود دگر هر چه تو می‌پراکنی\nای دل اگر فراق او و آتش اشتیاق او / در تو اثر نمی‌کند تو نه دلی که آهنی\nهم به در تو آمدم از تو که خصم و حاکمی / چاره پای بستگان نیست به جز فروتنی\nسعدی اگر جزع کنی ور نکنی چه فایده / سخت کمان چه غم خورد گر تو ضعیف جوشنی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ607",
        "title": "غزل ۶۰۷",
        "content": "غزل ۶۰۷\n\nمن چرا دل به تو دادم که دلم می‌شکنی / یا چه کردم که نگه باز به من می‌نکنی\nدل و جانم به تو مشغول و نظر در چپ و راست / تا ندانند حریفان که تو منظور منی\nدیگران چون بروند از نظر از دل بروند / تو چنان در دل من رفته که جان در بدنی\nتو همایی و من خسته بیچاره گدای / پادشاهی کنم ار سایه به من برفکنی\nبنده وارت به سلام آیم و خدمت بکنم / ور جوابم ندهی می‌رسدت کبر و منی\nمرد راضیست که در پای تو افتد چون گوی / تا بدان ساعد سیمینش به چوگان بزنی\nمست بی خویشتن از خمر ظلوم است و جهول / مستی از عشق نکو باشد و بی خویشتنی\nتو بدین نعت و صفت گر بخرامی در باغ / باغبان بیند و گوید که تو سرو چمنی\nمن بر از شاخ امیدت نتوانم خوردن / غالب الظن و یقینم که تو بیخم بکنی\nخوان درویش به شیرینی و چربی بخورند / سعدیا چرب زبانی کن و شیرین سخنی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ608",
        "title": "غزل ۶۰۸",
        "content": "غزل ۶۰۸\n\nای سرو حدیقه معانی / جانی و لطیفه جهانی\nپیش تو به اتفاق مردن / خوشتر که پس از تو زندگانی\nچشمان تو سحر اولین اند / تو فتنه آخرالزمانی\nچون اسم تو در میان نباشد / گویی که به جسم در میانی\nآن را که تو از سفر بیایی / حاجت نبود به ارمغانی\nگر ز آمدنت خبر بیارند / من جان بدهم به مژدگانی\nدفع غم دل نمی‌توان کرد / الا به امید شادمانی\nگر صورت خویشتن ببینی / حیران وجود خود بمانی\nگر صلح کنی لطیف باشد / در وقت بهار و مهربانی\nسعدی خط سبز دوست دارد / پیرامن خد ارغوانی\nاین پیر نگر که همچنانش / از یاد نمی‌رود جوانی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ609",
        "title": "غزل ۶۰۹",
        "content": "غزل ۶۰۹\n\nبر آنم گر تو باز آیی که در پایت کنم جانی / و زین کمتر نشاید کرد در پای تو قربانی\nامید از بخت می‌دارم بقای عمر چندانی / کز ابر لطف باز آید به خاک تشنه بارانی\nمیان عاشق و معشوق اگر باشد بیابانی / درخت ارغوان روید به جای هر مغیلانی\nمگر لیلی نمی‌داند که بی دیدار میمونش / فراخای جهان تنگ است بر مجنون چو زندانی\nدریغا عهد آسانی که مقدارش ندانستم / ندانی قدر وصل الا که درمانی به هجرانی\nنه در زلف پریشانت من تنها گرفتارم / که دل در بند او دارد به هر مویی پریشانی\nچه فتنه‌ست این که در چشمت به غارت می‌برد دل‌ها / تویی در عهد ما گر هست در شیراز فتانی\nنشاید خون سعدی را به باطل ریختن حقا / بیا سهل است اگر داری به خط خواجه فرمانی\nزمان رفته باز آید ولیکن صبر می‌باید / که مستخلص نمی‌گردد بهاری بی زمستانی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ610",
        "title": "غزل ۶۱۰",
        "content": "غزل ۶۱۰\n\nبنده‌ام گر به لطف می‌خوانی / حاکمی گر به قهر می‌رانی\nکس نشاید که بر تو بگزینند / که تو صورت به کس نمی‌مانی\nندهیمت به هر که در عالم / ور تو ما را به هیچ نستانی\nگفتم این درد عشق پنهان را / به تو گویم که هم تو درمانی\nبازگفتم چه حاجت است به قول / که تو خود در دلی و می‌دانی\nنفس را عقل تربیت می‌کرد / کز طبیعت عنان بگردانی\nعشق دانی چه گفت تقوا را / پنجه با ما مکن که نتوانی\nچه خبر دارد از حقیقت عشق / پای بند هوای نفسانی\nخودپرستان نظر به شخص کنند / پاک بینان به صنع ربانی\nشب قدری بود که دست دهد / عارفان را سماع روحانی\nرقص وقتی مسلمت باشد / کآستین بر دو عالم افشانی\nقصه عشق را نهایت نیست / صبر پیدا و درد پنهانی\nسعدیا دیگر این حدیث مگوی / تا نگویند قصه می‌خوانی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ611",
        "title": "غزل ۶۱۱",
        "content": "غزل ۶۱۱\n\nبهار آمد که هر ساعت رود خاطر به بستانی / به غلغل در سماع آیند هر مرغی به دستانی\nدم عیسیست پنداری نسیم باد نوروزی / که خاک مرده باز آید در او روحی و ریحانی\nبه جولان و خرامیدن در آمد سرو بستانی / تو نیز ای سرو روحانی بکن یک بار جولانی\nبه هر کویی پری رویی به چوگان می‌زند گویی / تو خود گوی زنخ داری بساز از زلف چوگانی\nبه چندین حیلت و حکمت که گوی از همگنان بردم / به چوگانم نمی‌افتد چنین گوی زنخدانی\nبیار ای باغبان سروی به بالای دلارامم / که باری من ندیدستم چنین گل در گلستانی\nتو آهو چشم نگذاری مرا از دست تا آن گه / که همچون آهو از دستت نهم سر در بیابانی\nکمال حسن رویت را صفت کردن نمی‌دانم / که حیران باز می‌مانم چه داند گفت حیرانی\nوصال توست اگر دل را مرادی هست و مطلوبی / کنار توست اگر غم را کناری هست و پایانی\nطبیب از من به جان آمد که سعدی قصه کوته کن / که دردت را نمی‌دانم برون از صبر درمانی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ612",
        "title": "غزل ۶۱۲",
        "content": "غزل ۶۱۲\n\nجمعی که تو در میان ایشانی / زآن جمع به در بود پریشانی\nای ذات شریف و شخص روحانی / آرام دلی و مرهم جانی\nخرم تن آن که با تو پیوندد / وآن حلقه که در میان ایشانی\nمن نیز به خدمتت کمر بندم / باشد که غلام خویشتن خوانی\nبر خوان تو این شکر که می‌بینم / بی فایده‌ای مگس که می‌رانی\nهر جا که تو بگذری بدین خوبی / کس شک نکند که سرو بستانی\nهرک این سر دست و ساعدت بیند / گر دل ندهد به پنجه بستانی\nمن جسم چنین ندیده‌ام هرگز / چندان که قیاس می‌کنم جانی\nبر دیده من برو که مخدومی / پروانه به خون بده که سلطانی\nمن سر ز خط تو بر نمی‌گیرم / ور چون قلمم به سر بگردانی\nاین گرد که بر رخ است می‌بینی / وآن درد که در دل است می‌دانی\nدودی که بیاید از دل سعدی / پیداست که آتشیست پنهانی\nمی‌گوید و جان به رقص می‌آید / خوش می‌رود این سماع روحانی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ613",
        "title": "غزل ۶۱۳",
        "content": "غزل ۶۱۳\n\nذوقی چنان ندارد بی دوست زندگانی / دودم به سر برآمد زین آتش نهانی\nشیراز در نبسته‌ست از کاروان ولیکن / ما را نمی‌گشایند از قید مهربانی\nاشتر که اختیارش در دست خود نباشد / می‌بایدش کشیدن باری به ناتوانی\nخون هزار وامق خوردی به دلفریبی / دست از هزار عذرا بردی به دلستانی\nصورت نگار چینی بی خویشتن بماند / گر صورتت ببیند سر تا به سر معانی\nای بر در سرایت غوغای عشقبازان / همچون بر آب شیرین آشوب کاروانی\nتو فارغی و عشقت بازیچه می‌نماید / تا خرمنت نسوزد تشویش ما ندانی\nمی‌گفتمت که جانی دیگر دریغم آید / گر جوهری به از جان ممکن بود تو آنی\nسروی چو در سماعی بدری چو در حدیثی / صبحی چو در کناری شمعی چو در میانی\nاول چنین نبودی باری حقیقتی شد / دی حظ نفس بودی امروز قوت جانی\nشهر آن توست و شاهی فرمای هر چه خواهی / گر بی عمل ببخشی ور بی‌گنه برانی\nروی امید سعدی بر خاک آستان است / بعد از تو کس ندارد یا غایة الامانی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ614",
        "title": "غزل ۶۱۴",
        "content": "غزل ۶۱۴\n\nکبر یک سو نه اگر شاهد درویشانی / دیو خوش طبع به از حور گره پیشانی\nآرزو می‌کندم با تو دمی در بستان / یا به هر گوشه که باشد که تو خود بستانی\nبا من کشته هجران نفسی خوش بنشین / تا مگر زنده شوم زآن نفس روحانی\nگر در آفاق بگردی به جز آیینه تو را / صورتی کس ننماید که بدو می‌مانی\nهیچ دورانی بی فتنه نگویند که بود / تو بدین حسن مگر فتنه این دورانی\nمردم از ترس خدا سجده رویت نکنند / بامدادت که ببینند و من از حیرانی\nگرم از پیش برانی و به شوخی نروم / عفو فرمای که عجز است نه بی فرمانی\nنه گزیر است مرا از تو نه امکان گریز / چاره صبر است که هم دردی و هم درمانی\nبندگان را نبود جز غم آزادی و من / پادشاهی کنم ار بنده خویشم خوانی\nزین سخن‌های دلاویز که شرح غم توست / خرمنی دارم و ترسم به جوی نستانی\nتو که یک روز پراکنده نبوده‌ست دلت / صورت حال پراکنده دلان کی دانی\nنفسی بنده نوازی کن و بنشین ار چند / آتشی نیست که او را به دمی بنشانی\nسخن زنده دلان گوش کن از کشته خویش / چون دلم زنده نباشد که تو در وی جانی\nاین توانی که نیایی ز در سعدی باز / لیک بیرون روی از خاطر او نتوانی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ615",
        "title": "غزل ۶۱۵",
        "content": "غزل ۶۱۵\n\nندانمت به حقیقت که در جهان به که مانی / جهان و هر چه در او هست صورتند و تو جانی\nبه پای خویشتن آیند عاشقان به کمندت / که هر که را تو بگیری ز خویشتن برهانی\nمرا مپرس که چونی به هر صفت که تو خواهی / مرا مگو که چه نامی به هر لقب که تو خوانی\nچنان به نظره اول ز شخص می‌ببری دل / که باز می‌نتواند گرفت نظره ثانی\nتو پرده پیش گرفتی و ز اشتیاق جمالت / ز پرده‌ها به درافتاد رازهای نهانی\nبر آتش تو نشستیم و دود شوق برآمد / تو ساعتی ننشستی که آتشی بنشانی\nچو پیش خاطرم آید خیال صورت خوبت / ندانمت که چه گویم ز اختلاف معانی\nمرا گناه نباشد نظر به روی جوانان / که پیر داند مقدار روزگار جوانی\nتو را که دیده ز خواب و خمار باز نباشد / ریاضت من شب تا سحر نشسته چه دانی\nمن ای صبا ره رفتن به کوی دوست ندانم / تو می‌روی به سلامت سلام من برسانی\nسر از کمند تو سعدی به هیچ روی نتابد / اسیر خویش گرفتی بکش چنان که تو دانی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ616",
        "title": "غزل ۶۱۶",
        "content": "غزل ۶۱۶\n\nنگویم آب و گل است آن وجود روحانی / بدین کمال نباشد جمال انسانی\nاگر تو آب و گلی همچنان که سایر خلق / گل بهشت مخمر به آب حیوانی\nبه هر چه خوبتر اندر جهان نظر کردم / که گویمش به تو ماند تو خوبتر ز آنی\nوجود هر که نگه می‌کنم ز جان و جسد / مرکب است و تو از فرق تا قدم جانی\nگرت در آینه سیمای خویش دل ببرد / چو من شوی و به درمان خویش درمانی\nدلی که با سر زلفت تعلقی دارد / چگونه جمع شود با چنان پریشانی\nمرا که پیش تو اقرار بندگی کردم / رواست گر بنوازی و گر برنجانی\nولی خلاف بزرگان که گفته‌اند مکن / بکن هر آن چه بشاید نه هر چه بتوانی\nطمع مدار که از دامنت بدارم دست / به آستین ملالی که بر من افشانی\nفدای جان تو گر من فدا شوم چه شود / برای عید بود گوسفند قربانی\nروان روشن سعدی که شمع مجلس توست / به هیچ کار نیاید گرش نسوزانی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ617",
        "title": "غزل ۶۱۷",
        "content": "غزل ۶۱۷\n\nنه طریق دوستان است و نه شرط مهربانی / که به دوستان یک دل سر دست برفشانی\nدلم از تو چون برنجد که به وهم در نگنجد / که جواب تلخ گویی تو بدین شکردهانی\nنفسی بیا و بنشین سخنی بگو و بشنو / که به تشنگی بمردم بر آب زندگانی\nغم دل به کس نگویم که بگفت رنگ رویم / تو به صورتم نگه کن که سرایرم بدانی\nعجبت نیاید از من سخنان سوزناکم / عجب است اگر بسوزم چو بر آتشم نشانی؟\nدل عارفان ببردند و قرار پارسایان / همه شاهدان به صورت تو به صورت و معانی\nنه خلاف عهد کردم که حدیث جز تو گفتم / همه بر سر زبانند و تو در میان جانی\nاگرت به هر که دنیا بدهند حیف باشد / و گرت به هر چه عقبی بخرند رایگانی\nتو نظیر من ببینی و بدیل من بگیری / عوض تو من نیابم که به هیچ کس نمانی\nنه عجب کمال حسنت که به صد زبان بگویم / که هنوز پیش ذکرت خجلم ز بی زبانی\nمده ای رفیق پندم که نظر بر او فکندم</div><div class=\"m2\"><p>تو میان ما ندانی که چه می‌رود نهانی</p></div></div>\n<div class=\"b\"><div class=\"m1\"><p>مزن ای عدو به تیرم که بدین قدر نمیرم / خبرش بگو که جانت بدهم به مژدگانی\nبت من چه جای لیلی که بریخت خون مجنون / اگر این قمر ببینی دگر آن سمر نخوانی\nدل دردمند سعدی ز محبت تو خون شد / نه به وصل می‌رسانی نه به قتل می‌رهانی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ618",
        "title": "غزل ۶۱۸",
        "content": "غزل ۶۱۸\n\nهمه کس را تن و اندام و جمال است و جوانی / وین همه لطف ندارد تو مگر سرو روانی\nنظر آوردم و بردم که وجودی به تو ماند / همه اسمند و تو جسمی همه جسمند و تو جانی\nتو مگر پرده بپوشی و کست روی نبیند / ور همین پرده زنی پرده خلقی بدرانی\nتو ندانی که چرا در تو کسی خیره بماند / تا کسی همچو تو باشد که در او خیره بمانی\nنوک تیر مژه از جوشن جان می‌گذرانی / من تنک پوست نگفتم تو چنین سخت کمانی\nهر چه در حسن تو گویند چنانی به حقیقت / عیبت آن است که با ما به ارادت نه چنانی\nرمقی بیش نمانده‌ست گرفتار غمت را / چند مجروح توان داشت بکش تا برهانی\nبیش از این صبر ندارم که تو هر دم بر قومی / بنشینی و مرا بر سر آتش بنشانی\nگر بمیرد عجب ار شخص و دگر زنده نباشد / که برانی ز در خویش و دگربار بخوانی\nسعدیا گر قدمت راه به پایان نرساند / باری اندر طلبش عمر به پایان برسانی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ619",
        "title": "غزل ۶۱۹",
        "content": "غزل ۶۱۹\n\nچرا به سرکشی از من عنان بگردانی / مکن که بیخودم اندر جهان بگردانی\nز دست عشق تو یک روز دین بگردانم / چه گردد ار دل نامهربان بگردانی\nگر اتفاق نیفتد قدم که رنجه کنی / به ذکر ما چه شود گر زبان بگردانی\nگمان مبر که بداریم دستت از فتراک / بدین قدر که تو از ما عنان بگردانی\nوجود من چو قلم سر نهاده بر خط توست / بگردم ار به سرم همچنان بگردانی\nاگر قدم ز من ناشکیب واگیری / و گر نظر ز من ناتوان بگردانی\nندانمت ز کجا آن سپر به دست آید / که تیر آه من از آسمان بگردانی\nگرم ز پای سلامت به سر در اندازی / ورم ز دست ملامت به جان بگردانی\nسر ارادت سعدی گمان مبر هرگز / که تا قیامت از این آستان بگردانی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ620",
        "title": "غزل ۶۲۰",
        "content": "غزل ۶۲۰\n\nفرخ صباح آن که تو بر وی نظر کنی / فیروز روز آن که تو بر وی گذر کنی\nآزاد بنده‌ای که بود در رکاب تو / خرم ولایتی که تو آنجا سفر کنی\nدیگر نبات را نخرد مشتری به هیچ / یک بار اگر تبسم همچون شکر کنی\nای آفتاب روشن و ای سایه همای / ما را نگاهی از تو تمام است اگر کنی\nمن با تو دوستی و وفا کم نمی‌کنم / چندان که دشمنی و جفا بیشتر کنی\nمقدور من سریست که در پایت افکنم / گر زآن که التفات بدین مختصر کنی\nعمریست تا به یاد تو شب روز می‌کنم / تو خفته‌ای که گوش به آه سحر کنی\nدانی که رویم از همه عالم به روی توست / زنهار اگر تو روی به رویی دگر کنی\nگفتی که دیر و زود به حالت نظر کنم / آری کنی چو بر سر خاکم گذر کنی\nشرط است سعدیا که به میدان عشق دوست / خود را به پیش تیر ملامت سپر کنی\nوز عقل بهترت سپری باید ای حکیم / تا از خدنگ غمزه خوبان حذر کنی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ621",
        "title": "غزل ۶۲۱",
        "content": "غزل ۶۲۱\n\nسرو ایستاده به چو تو رفتار می‌کنی / طوطی خموش به چو تو گفتار می‌کنی\nکس دل به اختیار به مهرت نمی‌دهد / دامی نهاده‌ای که گرفتار می‌کنی\nتو خود چه فتنه‌ای که به چشمان ترک مست / تاراج عقل مردم هشیار می‌کنی\nاز دوستی که دارم و غیرت که می‌برم / خشم آیدم که چشم به اغیار می‌کنی\nگفتی نظر خطاست تو دل می‌بری رواست / خود کرده جرم و خلق گنهکارمی‌کنی\nهرگز فرامشت نشود دفتر خلاف / با دوستان چنین که تو تکرار می‌کنی\nدستان به خون تازه بیچارگان خضاب / هرگز کس این کند که تو عیار می‌کنی\nبا دشمنان موافق و با دوستان به خشم / یاری نباشد این که تو با یار می‌کنی\nتا من سماع می‌شنوم پند نشنوم / ای مدعی نصیحت بی‌کار می‌کنی\nگر تیغ می‌زنی سپر اینک وجود من / صلح است از این طرف که تو پیکار می‌کنی\nاز روی دوست تا نکنی رو به آفتاب / کز آفتاب روی به دیوار می‌کنی\nزنهار سعدی از دل سنگین کافرش / کافر چه غم خورد چو تو زنهار می‌کنی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ622",
        "title": "غزل ۶۲۲",
        "content": "غزل ۶۲۲\n\nچشم رضا و مرحمت بر همه باز می‌کنی / چون که به بخت ما رسد این همه ناز می‌کنی\nای که نیازموده‌ای صورت حال بی‌دلان / عشق حقیقت است اگر حمل مجاز می‌کنی\nای که نصیحتم کنی کز پی او دگر مرو / در نظر سبکتکین عیب ایاز می‌کنی\nپیش نماز بگذرد سرو روان و گویدم / قبله اهل دل منم سهو نماز می‌کنی\nدی به امید گفتمش داعی دولت توام / گفت دعا به خود بکن گر به نیاز می‌کنی\nگفتم اگر لبت گزم می خورم و شکر مزم / گفت خوری اگر پزم قصه دراز می‌کنی\nسعدی خویش خوانیم پس به جفا برانیم / سفره اگر نمی‌نهی در به چه باز می‌کنی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ623",
        "title": "غزل ۶۲۳",
        "content": "غزل ۶۲۳\n\nدیدار می‌نمایی و پرهیز می‌کنی / بازار خویش و آتش ما تیز می‌کنی\nگر خون دل خوری فرح افزای می‌خوری / ور قصد جان کنی طرب انگیز می‌کنی\nبر تلخ عیشی من اگر خنده آیدت / شاید که خنده شکرآمیز می‌کنی\nحیران دست و دشنه زیبات مانده‌ام / کآهنگ خون من چه دلاویز می‌کنی\nسعدی گلت شکفت همانا که صبحدم / فریاد بلبلان سحرخیز می‌کنی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ624",
        "title": "غزل ۶۲۴",
        "content": "غزل ۶۲۴\n\nروزی به زنخدانت گفتم به سیمینی / گفت ار نظری داری ما را به از این بینی\nخورشید و گلت خوانم هم ترک ادب باشد / چرخ مه و خورشیدی باغ گل و نسرینی\nحاجت به نگاریدن نبود رخ زیبا را / تو ماه پری پیکر زیبا و نگارینی\nبر بستر هجرانت شاید که نپرسندم / کس سوخته خرمن را گوید به چه غمگینی\nبنشین که فغان از ما برخاست در ایامت / بس فتنه که برخیزد هر جا که تو بنشینی\nگر بنده خود خوانی افتیم به سلطانی / ور روی بگردانی رفتیم به مسکینی\nکس عیب نیارد گفت آن را که تو بپسندی / کس رد نتواند کرد آن را که تو بگزینی\nعشق لب شیرینت روزی بکشد سعدی / فرهاد چنین کشته‌ست آن شوخ به شیرینی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ625",
        "title": "غزل ۶۲۵",
        "content": "غزل ۶۲۵\n\nشب است و شاهد و شمع و شراب و شیرینی / غنیمت است چنین شب که دوستان بینی\nبه شرط آن که منت بنده وار در خدمت / بایستم تو خداوندوار بنشینی\nمیان ما و شما عهد در ازل رفته‌ست / هزار سال برآید همان نخستینی\nچو صبرم از تو میسر نمی‌شود چه کنم / به خشم رفتم و باز آمدم به مسکینی\nبه حکم آن که مرا هیچ دوست چون تو به دست / نیاید و تو به از من هزار بگزینی\nبه رنگ و بوی بهار ای فقیر قانع باش / چو باغبان نگذارد که سیب و گل چینی\nتفاوتی نکند گر ترش کنی ابرو / هزار تلخ بگویی هنوز شیرینی\nلگام بر سر شیران کند صلابت عشق / چنان کشد که شتر را مهار دربینی\nز نیکبختی سعدیست پای بند غمت / زهی کبوتر مقبل که صید شاهینی\nمرا شکیب نمی‌باشد ای مسلمانان / ز روی خوب لکم دینکم ولی دینی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ626",
        "title": "غزل ۶۲۶",
        "content": "غزل ۶۲۶\n\nامروز چنانی ای پری روی / کز ماه به حسن می‌بری گوی\nمی‌آیی و در پی تو عشاق / دیوانه شده دوان به هر سوی\nاینک من و زنگیان کافر / وان ملعب لعبتان جادوی\nآورده ز غمزه سحر در چشم / در داده ز فتنه تاب در موی\nوز بهر شکار دل نهاده / تیر مژه در کمان ابروی\nنرخ گل و گلشکر شکسته / زآن چهره خوب و لعل دلجوی\nچاکر شده شاه اخترانت / شیر فلکت شده سگ کوی\nبر بام سراچه جمالت / کیوان شده پاسبان هندوی\nعارض به مثل چو برگ نسرین / بالا به صفت چو سرو خودروی\nگویی به چه شانه کرده‌ای زلف / یا خود به چه آب شسته‌ای روی\nکز روی به لاله می‌دهی رنگ / وز زلف به مشک می‌دهی بوی\nچون سعدی صد هزار بلبل / گلزار رخ تو را غزل گوی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ627",
        "title": "غزل ۶۲۷",
        "content": "غزل ۶۲۷\n\nخواهم اندر پایش افتادن چو گوی / ور به چوگانم زند هیچش مگوی\nبر سر عشاق طوفان گو ببار / در ره مشتاق پیکان گو بروی\nگر به داغت می‌کند فرمان ببر / ور به دردت می‌کشد درمان مجوی\nناودان چشم رنجوران عشق / گر فرو ریزند خون آید به جوی\nشاد باش ای مجلس روحانیان / تا که خورد این می که من مستم به بوی\nهر که سودانامه سعدی نبشت / دفتر پرهیزگاری گو بشوی\nهر که نشنیده‌ست وقتی بوی عشق / گو به شیراز آی و خاک من ببوی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ628",
        "title": "غزل ۶۲۸",
        "content": "غزل ۶۲۸\n\nتا کی روم از عشق تو شوریده به هر سوی / تا کی دوم از شور تو دیوانه به هر کوی\nصد نعره همی‌آیدم از هر بن مویی / خود در دل سنگین تو نگرفت سر موی\nبر یاد بناگوش تو بر باد دهم جان / تا باد مگر پیش تو بر خاک نهد روی\nسرگشته چو چوگانم و در پای سمندت / می‌افتم و می‌گردم چون گوی به پهلوی\nخود کشته ابروی توام من به حقیقت / گر کشتنیم بازبفرمای به ابروی\nآنان که به گیسو دل عشاق ربودند / از دست تو در پای فتادند چو گیسوی\nتا عشق سرآشوب تو همزانوی ما شد / سر بر نگرفتم به وفای تو ز زانوی\nبیرون نشود عشق توام تا ابد از دل / کاندر ازلم حرز تو بستند به بازوی\nعشق از دل سعدی به ملامت بتوان برد / گر رنگ توان برد به آب از رخ هندوی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ629",
        "title": "غزل ۶۲۹",
        "content": "غزل ۶۲۹\n\nگل است آن یا سمن یا ماه یا روی / شب است آن یا شبه یا مشک یا موی <sup>(بوی)</sup>\nلبت دانم که یاقوت است و تن سیم / نمی‌دانم دلت سنگ است یا روی\nنپندارم که در بستان فردوس / بروید چون تو سروی بر لب جوی\nچه شیرین لب سخنگویی که عاجز / فرو می‌ماند از وصفت سخنگوی\nبه بویی الغیاث از ما برآید / که ای باد از کجا آوردی این بوی\nالا ای ترک آتشروی ساقی / به آب باده عقل از من فرو شوی\nچه شهرآشوبی ای دلبند خودرای / چه بزم آرایی ای گلبرگ خودروی\nچو در میدان عشق افتادی ای دل / بباید بودنت سرگشته چون گوی\nدلا گر عاشقی می‌سوز و می‌ساز / تنا گر طالبی می‌پرس و می‌پوی\nدر این ره جان بده یا ترک ما گیر / بر این در سر بنه یا غیر ما جوی\nبداندیشان ملامت می‌کنندم / که تا چند احتمال یار بدخوی\nمحال است این که ترک دوست هرگز / بگوید سعدی ای دشمن تو می‌گوی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ630",
        "title": "غزل ۶۳۰",
        "content": "غزل ۶۳۰\n\nمرحبا ای نسیم عنبر بوی / خبری زآن به خشم رفته بگوی\nدلبر سست مهر سخت کمان / صاحب دوست روی دشمن خوی\nگو دگر گر هلاک من خواهی / بی گناهم بکش بهانه مجوی\nتشنه ترسم که منقطع گردد / ور نه باز آید آب رفته به جوی\nصبر دیدیم در مقابل شوق / آتش و پنبه بود و سنگ و سبوی\nهر که با دوستی سری دارد / گو دو دست از مراد خویش بشوی\nتا گرفتار خم چوگانی / احتمالت ضرورت است چو گوی\nپادشاهان و گنج و خیل و حشم / عارفان و سماع و هایاهوی\nسعدیا شور عشق می‌گوید / سخنانت نه طبع شیرین گوی\nهر کسی را نباشد این گفتار / عود ناسوخته ندارد بوی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ631",
        "title": "غزل ۶۳۱",
        "content": "غزل ۶۳۱\n\nوقت آن آمد که خوش باشد کنار سبزه جوی / گر سر صحرات باشد سروبالایی بجوی\nور به خلوت با دلارامت میسر می‌شود / در سرایت خود گل افشان است سبزی گو مروی\nای نسیم کوی معشوق این چه باد خرم است / تا کجا بودی که جانم تازه می‌گردد به بوی\nمطربان گویی در آوازند و مستان در سماع / شاهدان در حالت و شوریدگان در های و هوی\nای رفیق آنچ از بلای عشق بر من می‌رود / گر به ترک من نمی‌گویی به ترک من بگوی\nای که پای رفتنت کند است و راه وصل تند / بازگشتن هم نشاید تا قدم داری بپوی\nگر ببینی گریه زارم ندانی فرق کرد / کآب چشم است این که پیشت می‌رود یا آب جوی\nگوی را گفتند کای بیچاره سرگردان مباش / گوی مسکین را چه تاوان است چوگان را بگوی\nای که گفتی دل بشوی از مهر یار مهربان / من دل از مهرش نمی‌شویم تو دست از من بشوی\nسعدیا عاشق نشاید بودن اندر خانقاه / شاهد بازی فراخ و زاهدان تنگ خوی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ632",
        "title": "غزل ۶۳۲",
        "content": "غزل ۶۳۲\n\nسرو سیمینا به صحرا می‌روی / نیک بدعهدی که بی ما می‌روی\nکس بدین شوخی و رعنایی نرفت / خود چنینی یا به عمدا می‌روی\nروی پنهان دارد از مردم پری / تو پری روی آشکارا می‌روی\nگر تماشا می‌کنی در خود نگر / یا به خوشتر زین تماشا می‌روی\nمی‌نوازی بنده را یا می‌کشی / می‌نشینی یک نفس یا می‌روی\nاندرونم با تو می‌آید ولیک / خائفم گر دست غوغا می‌روی\nما خود اندر قید فرمان توایم / تا کجا دیگر به یغما می‌روی\nجان نخواهد بردن از تو هیچ دل / شهر بگرفتی به صحرا می‌روی\nگر قدم بر چشم من خواهی نهاد / دیده بر ره می‌نهم تا می‌روی\nما به دشنام از تو راضی گشته‌ایم / وز دعای ما به سودا می‌روی\nگر چه آرام از دل ما می‌رود / همچنین می‌رو که زیبا می‌روی\nدیده سعدی و دل همراه توست / تا نپنداری که تنها می‌روی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ633",
        "title": "غزل ۶۳۳",
        "content": "غزل ۶۳۳\n\nای باد صبحدم خبر دلستان بگوی / وصف جمال آن بت نامهربان بگوی\nبگذار مشک و بوی سر زلف او بیار / یاد شکر مکن سخنی زآن دهان بگوی\nبستم به عشق موی میانش کمر چو مور / گر وقت بینی این سخن اندر میان بگوی\nبا بلبلان سوخته بال ضمیر من / پیغام آن دو طوطی شکرفشان بگوی\nدانم که باز بر سر کویش گذر کنی / گر بشنود حدیث منش در نهان بگوی\nکای دل ربوده از بر من حکم از آن توست / گر نیز گوییم به مثل ترک جان بگوی\nهر لحظه راز دل جهدم بر سر زبان / دل می‌تپد که عمر بشد وارهان بگوی\nسر دل از زبان نشود هرگز آشکار / گر دل موافقت نکند کای زبان بگوی\nای باد صبح دشمن سعدی مراد یافت / نزدیک دوستان وی این داستان بگوی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ634",
        "title": "غزل ۶۳۴",
        "content": "غزل ۶۳۴\n\nای که به حسن قامتت سرو ندیده‌ام سهی / گر همه دشمنی کنی از همه دوستان بهی\nجور بکن که حاکمان جور کنند بر رهی / شیر که پایبند شد تن بدهد به روبهی\nاز نظرت کجا رود ور برود تو همرهی / رفت و رها نمی‌کنی آمد و ره نمی‌دهی\nشاید اگر نظر کنی ای که ز دردم آگهی / ور نکنی اثر کند دود دل سحرگهی\nسعدی و عمرو زید را هیچ محل نمی‌نهی / وین همه لاف می‌زنیم از دهل میان تهی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ635",
        "title": "غزل ۶۳۵",
        "content": "غزل ۶۳۵\n\nاگرم حیات بخشی وگرم هلاک خواهی / سر بندگی به حکمت بنهم که پادشاهی\nمن اگر هزار خدمت بکنم گناهکارم / تو هزار خون ناحق بکنی و بی گناهی\nبه کسی نمی‌توانم که شکایت از تو خوانم / همه جانب تو خواهند و تو آن کنی که خواهی\nتو به آفتاب مانی ز کمال حسن طلعت / که نظر نمی‌تواند که ببیندت کماهی\nمن اگر چنان که نهی است نظر به دوست کردن / همه عمر توبه کردم که نگردم از مناهی\nبه خدای اگر به دردم بکشی که برنگردم / کسی از تو چون گریزد که تواش گریزگاهی\nمنم ای نگار و چشمی که در انتظار رویت / همه شب نخفت مسکین و بخفت مرغ و ماهی\nو گر این شب درازم بکشد در آرزویت / نه عجب که زنده گردم به نسیم صبحگاهی\nغم عشق اگر بکوشم که ز دوستان بپوشم / سخنان سوزناکم بدهد بر آن گواهی\nخضری چو کلک سعدی همه روز در سیاحت / نه عجب گر آب حیوان به درآید از سیاهی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ636",
        "title": "غزل ۶۳۶",
        "content": "غزل ۶۳۶\n\nنشنیده‌ام که ماهی بر سر نهد کلاهی / یا سرو با جوانان هرگز رود به راهی\nسرو بلند بستان با این همه لطافت / هر روزش از گریبان سر برنکرد ماهی\nگر من سخن نگویم در حسن اعتدالت / بالات خود بگوید زین راست‌تر گواهی\nروزی چو پادشاهان خواهم که برنشینی / تا بشنوی ز هر سو فریاد دادخواهی\nبا لشکرت چه حاجت رفتن به جنگ دشمن / تو خود به چشم و ابرو بر هم زنی سپاهی\nخیلی نیازمندان بر راهت ایستاده / گر می‌کنی به رحمت در کشتگان نگاهی\nایمن مشو که رویت آیینه‌ایست روشن / تا کی چنین بماند وز هر کناره آهی\nگویی چه جرم دیدی تا دشمنم گرفتی / خود را نمی‌شناسم جز دوستی گناهی\nای ماه سرو قامت شکرانه سلامت / از حال زیردستان می‌پرس گاه گاهی\nشیری در این قضیت کهتر شده ز موری / کوهی در این ترازو کمتر شده ز کاهی\nترسم چو بازگردی از دست رفته باشم / وز رستنی نبینی بر گور من گیاهی\nسعدی به هر چه آید گردن بنه که شاید / پیش که داد خواهی از دست پادشاهی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "SQ637",
        "title": "غزل ۶۳۷",
        "content": "غزل ۶۳۷\n\nندانم از من خسته جگر چه می‌خواهی / دلم به غمزه ربودی دگر چه می‌خواهی\nاگر تو بر دل آشفتگان ببخشایی / ز روزگار من آشفته‌تر چه می‌خواهی\nبه هرزه عمر من اندر سر هوای تو شد / جفا ز حد بگذشت ای پسر چه می‌خواهی\nز دیده و سر من آن چه اختیار تو است / به دیده هر چه تو گویی به سر چه می‌خواهی\nشنیده‌ام که تو را التماس شعر رهیست / تو کان شهد و نباتی شکر چه می‌خواهی\nبه عمری از رخ خوب تو برده‌ام نظری / کنون غرامت آن یک نظر چه می‌خواهی\nدریغ نیست ز تو هر چه هست سعدی را / وی آن کند که تو گویی دگر چه می‌خواهی",
        "link1": "https://ganjoor.net/saadi/divan/ghazals/",
        "alarm": null,
        "share": null,
        "link2": null,
        "vazn": null,
        "voice": null
    }
]