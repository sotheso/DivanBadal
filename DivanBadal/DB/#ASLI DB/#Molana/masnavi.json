[
    {
        "id": "MM1001",
        "title": "بخش ۱ - سر آغاز",
        "content": "بشنو این نی چون شکایت می‌کند / از جداییها حکایت می‌کند\nکز نیستان تا مرا ببریده‌اند / در نفیرم مرد و زن نالیده‌اند\nسینه خواهم شرحه شرحه از فراق / تا بگویم شرح درد اشتیاق\nهر کسی کو دور ماند از اصل خویش / باز جوید روزگار وصل خویش\nمن به هر جمعیتی نالان شدم / جفت بدحالان و خوش‌حالان شدم\nهرکسی از ظن خود شد یار من / از درون من نجست اسرار من\nسر من از نالهٔ من دور نیست / لیک چشم و گوش را آن نور نیست\nتن ز جان و جان ز تن مستور نیست / لیک کس را دید جان دستور نیست\nآتشست این بانگ نای و نیست باد / هر که این آتش ندارد نیست باد\nآتش عشقست کاندر نی فتاد / جوشش عشقست کاندر می فتاد\nنی حریف هرکه از یاری برید / پرده‌هااش پرده‌های ما درید\nهمچو نی زهری و تریاقی کی دید / همچو نی دمساز و مشتاقی کی دید\nنی حدیث راه پر خون می‌کند / قصه‌های عشق مجنون می‌کند\nمحرم این هوش جز بیهوش نیست / مر زبان را مشتری جز گوش نیست\nدر غم ما روزها بیگاه شد / روزها با سوزها همراه شد\nروزها گر رفت گو رو باک نیست / تو بمان ای آنک چون تو پاک نیست\nهر که جز ماهی ز آبش سیر شد / هرکه بی روزیست روزش دیر شد\nدر نیابد حال پخته هیچ خام / پس سخن کوتاه باید والسلام\nبند بگسل باش آزاد ای پسر / چند باشی بند سیم و بند زر\nگر بریزی بحر را در کوزه‌ای / چند گنجد قسمت یک روزه‌ای\nکوزهٔ چشم حریصان پر نشد / تا صدف قانع نشد پر در نشد\nهر که را جامه ز عشقی چاک شد / او ز حرص و عیب کلی پاک شد\nشاد باش ای عشق خوش سودای ما / ای طبیب جمله علتهای ما\nای دوای نخوت و ناموس ما / ای تو افلاطون و جالینوس ما\nجسم خاک از عشق بر افلاک شد / کوه در رقص آمد و چالاک شد\nعشق جان طور آمد عاشقا / طور مست و خر موسی صاعقا\nبا لب دمساز خود گر جفتمی / همچو نی من گفتنیها گفتمی\nهر که او از هم‌زبانی شد جدا / بی زبان شد گرچه دارد صد نوا\nچونک گل رفت و گلستان درگذشت / نشنوی زان پس ز بلبل سر گذشت\nجمله معشوقست و عاشق پرده‌ای / زنده معشوقست و عاشق مرده‌ای\nچون نباشد عشق را پروای او / او چو مرغی ماند بی‌پر وای او\nمن چگونه هوش دارم پیش و پس / چون نباشد نور یارم پیش و پس\nعشق خواهد کین سخن بیرون بود / آینه غماز نبود چون بود\nآینت دانی چرا غماز نیست / زانک زنگار از رخش ممتاز نیست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1002",
        "title": "بخش ۲ - عاشق شدن پادشاه بر کنیزک رنجور و تدبیر کردن در صحت او",
        "content": "بشنوید ای دوستان این داستان / خود حقیقت نقد حال ماست آن\nبود شاهی در زمانی پیش ازین / ملک دنیا بودش و هم ملک دین\nاتفاقا شاه روزی شد سوار / با خواص خویش از بهر شکار\nیک کنیزک دید شه بر شاه‌راه / شد غلام آن کنیزک پادشاه\nمرغ جانش در قفس چون می‌طپید / داد مال و آن کنیزک را خرید\nچون خرید او را و برخوردار شد / آن کنیزک از قضا بیمار شد\nآن یکی خر داشت و پالانش نبود / یافت پالان گرگ خر را در ربود\nکوزه بودش آب می‌نامد بدست / آب را چون یافت خود کوزه شکست\nشه طبیبان جمع کرد از چپ و راست / گفت جان هر دو در دست شماست\nجان من سهلست جان جانم اوست / دردمند و خسته‌ام درمانم اوست\nهر که درمان کرد مر جان مرا / برد گنج و در و مرجان مرا\nجمله گفتندش که جانبازی کنیم / فهم گرد آریم و انبازی کنیم\nهر یکی از ما مسیح عالمیست / هر الم را در کف ما مرهمیست\nگر خدا خواهد نگفتند از بطر / پس خدا بنمودشان عجز بشر\nترک استثنا مرادم قسوتیست / نه همین گفتن که عارض حالتیست\nای بسا ناورده استثنا بگفت / جان او با جان استثناست جفت\nهرچه کردند از علاج و از دوا / گشت رنج افزون و حاجت ناروا\nآن کنیزک از مرض چون موی شد / چشم شه از اشک خون چون جوی شد\nاز قضا سرکنگبین صفرا فزود / روغن بادام خشکی می‌نمود\nاز هلیله قبض شد اطلاق رفت / آب آتش را مدد شد همچو نفت",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1003",
        "title": "بخش ۳ - ظاهر شدن عجز حکیمان از معالجهٔ کنیزک و روی آوردن پادشاه به ",
        "content": "شه چو عجز آن حکیمان را بدید / پا برهنه جانب مسجد دوید\nرفت در مسجد سوی محراب شد / سجده‌گاه از اشک شه پر آب شد\nچون به خویش آمد ز غرقاب فنا / خوش زبان بگشاد در مدح و دعا\nکای کمینه بخششت ملک جهان / من چه گویم چون تو می‌دانی نهان\nای همیشه حاجت ما را پناه / بار دیگر ما غلط کردیم راه\nلیک گفتی گرچه می‌دانم سرت / زود هم پیدا کنش بر ظاهرت\nچون برآورد از میان جان خروش / اندر آمد بحر بخشایش به جوش\nدرمیان گریه خوابش در ربود / دید در خواب او که پیری رو نمود\nگفت ای شه مژده حاجاتت رواست / گر غریبی آیدت فردا ز ماست\nچونک آید او حکیمی حاذقست / صادقش دان کو امین و صادقست\nدر علاجش سحر مطلق را ببین / در مزاجش قدرت حق را ببین\nچون رسید آن وعده‌گاه و روز شد / آفتاب از شرق اخترسوز شد\nبود اندر منظره شه منتظر / تا ببیند آنچ بنمودند سر\nدید شخصی فاضلی پر مایه‌ای / آفتابی درمیان سایه‌ای\nمی‌رسید از دور مانند هلال / نیست بود و هست بر شکل خیال\nنیست‌وش باشد خیال اندر روان / تو جهانی بر خیالی بین روان\nبر خیالی صلحشان و جنگشان / وز خیالی فخرشان و ننگشان\nآن خیالاتی که دام اولیاست / عکس مه‌رویان بستان خداست\nآن خیالی که شه اندر خواب دید / در رخ مهمان همی آمد پدید\nشه به جای حاجبان فا پیش رفت / پیش آن مهمان غیب خویش رفت\nهر دو بحری آشنا آموخته / هر دو جان بی دوختن بر دوخته\nگفت معشوقم تو بودستی نه آن / لیک کار از کار خیزد در جهان\nای مرا تو مصطفی من چو عمر / از برای خدمتت بندم کمر",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1004",
        "title": "بخش ۴ - از خداوند ولی‌التوفیق در خواستن توفیق رعایت ادب در همه حاله",
        "content": "از خدا جوییم توفیق ادب / بی‌ادب محروم گشت از لطف رب\nبی‌ادب تنها نه خود را داشت بد / بلک آتش در همه آفاق زد\nمایده از آسمان در می‌رسید / بی‌شری و بیع و بی‌گفت و شنید\nدرمیان قوم موسی چند کس / بی‌ادب گفتند کو سیر و عدس\nمنقطع شد خوان و نان از آسمان / ماند رنج زرع و بیل و داس‌مان\nباز عیسی چون شفاعت کرد حق / خوان فرستاد و غنیمت بر طبق\nمائده از آسمان شد عائده /  چون که گفت انزل علینا مائده\nباز گستاخان ادب بگذاشتند / چون گدایان زله‌ها برداشتند\nلابه کرده عیسی ایشان را که این / دایمست و کم نگردد از زمین\nبدگمانی کردن و حرص‌آوری / کفر باشد پیش خوان مهتری\nزان گدارویان نادیده ز آز / آن در رحمت بریشان شد فراز\nابر بر ناید پی منع زکات / وز زنا افتد وبا اندر جهات\nهر چه بر تو آید از ظلمات و غم / آن ز بی‌باکی و گستاخیست هم\nهر که بی‌باکی کند در راه دوست / ره‌زن مردان شد و نامرد اوست\nاز ادب پرنور گشته‌ست این فلک / وز ادب معصوم و پاک آمد ملک\nبد ز گستاخی کسوف آفتاب / شد عزازیلی ز جرات رد باب",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1005",
        "title": "بخش ۵ - ملاقات پادشاه با آن ولی که در خوابش نمودند",
        "content": "دست بگشاد و کنارانش گرفت / همچو عشق اندر دل و جانش گرفت\nدست و پیشانیش بوسیدن گرفت / وز مقام و راه پرسیدن گرفت\nپرس پرسان می‌کشیدش تا بصدر / گفت گنجی یافتم آخر بصبر\nگفت ای نور حق و دفع حرج / معنی‌الصبر مفتاح الفرج\nای لقای تو جواب هر سئوال / مشکل از تو حل شود بی‌قیل و قال\nترجمانی هرچه ما را در دلست / دستگیری هر که پایش در گلست\nمرحبا یا مجتبی یا مرتضی / ان تغب جاء القضا ضاق الفضا\nانت مولی‌القوم من لا یشتهی / قد ردی کلا لئن لم ینته\nچون گذشت آن مجلس و خوان کرم / دست او بگرفت و برد اندر حرم",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1006",
        "title": "بخش ۶ - بردن پادشاه آن طبیب را بر بیمار تا حال او را ببیند",
        "content": "قصهٔ رنجور و رنجوری بخواند / بعد از آن در پیش رنجورش نشاند\nرنگ روی و نبض و قاروره بدید / هم علاماتش هم اسبابش شنید\nگفت هر دارو که ایشان کرده‌اند / آن عمارت نیست ویران کرده‌اند\nبی‌خبر بودند از حال درون / استعیذ الله مما یفترون\nدید رنج و کشف شد بروی نهفت / لیک پنهان کرد وبا سلطان نگفت\nرنجش از صفرا و از سودا نبود / بوی هر هیزم پدید آید ز دود\nدید از زاریش کو زار دلست / تن خوشست و او گرفتار دلست\nعاشقی پیداست از زاری دل / نیست بیماری چو بیماری دل\nعلت عاشق ز علتها جداست / عشق اصطرلاب اسرار خداست\nعاشقی گر زین سر و گر زان سرست / عاقبت ما را بدان سر رهبرست\nهرچه گویم عشق را شرح و بیان / چون به عشق آیم خجل باشم از آن\nگرچه تفسیر زبان روشنگرست / لیک عشق بی‌زبان روشنترست\nچون قلم اندر نوشتن می‌شتافت / چون به عشق آمد قلم بر خود شکافت\nعقل در شرحش چو خر در گل بخفت / شرح عشق و عاشقی هم عشق گفت\nآفتاب آمد دلیل آفتاب / گر دلیلت باید از وی رو متاب\nاز وی ار سایه نشانی می‌دهد / شمس هر دم نور جانی می‌دهد\nسایه خواب آرد ترا همچون سمر / چون برآید شمس انشق القمر\nخود غریبی در جهان چون شمس نیست / شمس جان باقیست کاو را امس نیست\nشمس در خارج اگر چه هست فرد / می‌توان هم مثل او تصویر کرد\nشمس جان کو خارج آمد از اثیر / نبودش در ذهن و در خارج نظیر\nدر تصور ذات او را گنج کو / تا در آید در تصور مثل او\nچون حدیث روی شمس الدین رسید / شمس چارم آسمان سر در کشید\nواجب آید چونک آمد نام او / شرح کردن رمزی از انعام او\nاین نفس جان دامنم بر تافتست / بوی پیراهان یوسف یافتست\nکز برای حق صحبت سالها / بازگو حالی از آن خوش حالها\nتا زمین و آسمان خندان شود / عقل و روح و دیده صد چندان شود\nلاتکلفنی فانی فی الفنا / کلت افهامی فلا احصی ثنا\nکل شیء قاله غیرالمفیق / ان تکلف او تصلف لا یلیق\nمن چه گویم یک رگم هشیار نیست / شرح آن یاری که او را یار نیست\nشرح این هجران و این خون جگر / این زمان بگذار تا وقت دگر\nقال اطعمنی فانی جائع / واعتجل فالوقت سیف قاطع\nصوفی ابن الوقت باشد ای رفیق / نیست فردا گفتن از شرط طریق\nتو مگر خود مرد صوفی نیستی / هست را از نسیه خیزد نیستی\nگفتمش پوشیده خوشتر سر یار / خود تو در ضمن حکایت گوش‌دار\nخوشتر آن باشد که سر دلبران / گفته آید در حدیث دیگران\nگفت مکشوف و برهنه بی‌غلول / بازگو دفعم مده ای بوالفضول\nپرده بردار و برهنه گو که من / می‌نخسپم با صنم با پیرهن\nگفتم ار عریان شود او در عیان / نه تو مانی نه کنارت نه میان\nآرزو می‌خواه لیک اندازه خواه / بر نتابد کوه را یک برگ کاه\nآفتابی کز وی این عالم فروخت / اندکی گر پیش آید جمله سوخت\nفتنه و آشوب و خون‌ریزی مجوی / بیش ازین از شمس تبریزی مگوی\nاین ندارد آخر از آغاز گوی / رو تمام این حکایت بازگوی",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1007",
        "title": "بخش ۷ - خلوت طلبیدن آن ولی از پادشاه جهت دریافتن رنج کنیزک",
        "content": "گفت ای شه خلوتی کن خانه را / دور کن هم خویش و هم بیگانه را\nکس ندارد گوش در دهلیزها / تا بپرسم زین کنیزک چیزها\nخانه خالی ماند و یک دیار نه / جز طبیب و جز همان بیمار نه\nنرم نرمک گفت شهر تو کجاست / که علاج اهل هر شهری جداست\nواندر آن شهر از قرابت کیستت / خویشی و پیوستگی با چیستت\nدست بر نبضش نهاد و یک بیک / باز می‌پرسید از جور فلک\nچون کسی را خار در پایش جهد / پای خود را بر سر زانو نهد\nوز سر سوزن همی جوید سرش / ور نیابد می‌کند با لب ترش\nخار در پا شد چنین دشواریاب / خار در دل چون بود وا ده جواب\nخار در دل گر بدیدی هر خسی / دست کی بودی غمان را بر کسی\nکس به زیر دم خر خاری نهد / خر نداند دفع آن بر می‌جهد\nبر جهد وان خار محکم‌تر زند / عاقلی باید که خاری برکند\nخر ز بهر دفع خار از سوز و درد / جفته می‌انداخت صد جا زخم کرد\nآن حکیم خارچین استاد بود / دست می‌زد جابجا می‌آزمود\nزان کنیزک بر طریق داستان / باز می‌پرسید حال دوستان\nبا حکیم او قصه‌ها می‌گفت فاش / از مقام و خواجگان و شهر و باش\nسوی قصه گقتنش می‌داشت گوش / سوی نبض و جستنش می‌داشت هوش\nتا که نبض از نام کی گردد جهان / او بود مقصود جانش در جهان\nدوستان و شهر او را برشمرد / بعد از آن شهری دگر را نام برد\nگفت چون بیرون شدی از شهر خویش / در کدامین شهر بودستی تو بیش\nنام شهری گفت و زان هم در گذشت / رنگ روی و نبض او دیگر نگشت\nخواجگان و شهرها را یک به یک / باز گفت از جای و از نان و نمک\nشهر شهر و خانه خانه قصه کرد / نه رگش جنبید و نه رخ گشت زرد\nنبض او بر حال خود بد بی‌گزند / تا بپرسید از سمرقند چو قند\nنبض جست و روی سرخ و زرد شد / کز سمرقندی زرگر فرد شد\nچون ز رنجور آن حکیم این راز یافت / اصل آن درد و بلا را باز یافت\nگفت کوی او کدامست در گذر / او سر پل گفت و کوی غاتفر\nگفت دانستم که رنجت چیست زود / در خلاصت سحرها خواهم نمود\nشاد باش و فارغ و آمن که من / آن کنم با تو که باران با چمن\nمن غم تو می‌خورم تو غم مخور / بر تو من مشفق‌ترم از صد پدر\nهان و هان این راز را با کس مگو / گرچه از تو شه کند بس جست و جو\nخانهٔ اسرار تو چون دل شود / آن مرادت زودتر حاصل شود\nگفت پیغامبر که هر که سر نهفت / زود گردد با مراد خویش جفت\nدانه چون اندر زمین پنهان شود / سر او سرسبزی بستان شود\nزر و نقره گر نبودندی نهان / پرورش کی یافتندی زیر کان\nوعده‌ها و لطفهای آن حکیم / کرد آن رنجور را آمن ز بیم\nوعده‌ها باشد حقیقی دل‌پذیر / وعده‌ها باشد مجازی تا سه گیر\nوعدهٔ اهل کرم گنج روان / وعدهٔ نا اهل شد رنج روان",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1008",
        "title": "بخش ۸ - دریافتن آن ولی رنج را و عرض کردن رنج او را پیش پادشاه",
        "content": "بعد از آن برخاست و عزم شاه کرد / شاه را زان شمه‌ای آگاه کرد\nگفت تدبیر آن بود کان مرد را / حاضر آریم از پی این درد را\nمرد زرگر را بخوان زان شهر دور / با زر و خلعت بده او را غرور",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1009",
        "title": "بخش ۹ - فرستادن پادشاه رسولان به سمرقند به آوردن زرگر",
        "content": "شه فرستاد آن طرف یک دو رسول / حاذقان و کافیان بس عدول\nتا سمرقند آمدند آن دو امیر / پیش آن زرگر ز شاهنشه بشیر\nکای لطیف استاد کامل معرفت / فاش اندر شهرها از تو صفت\nنک فلان شه از برای زرگری / اختیارت کرد زیرا مهتری\nاینک این خلعت بگیر و زر و سیم / چون بیایی خاص باشی و ندیم\nمرد مال و خلعت بسیار دید / غره شد از شهر و فرزندان برید\nاندر آمد شادمان در راه مرد / بی‌خبر کان شاه قصد جانش کرد\nاسپ تازی برنشست و شاد تاخت / خونبهای خویش را خلعت شناخت\nای شده اندر سفر با صد رضا / خود به پای خویش تا سؤ القضا\nدر خیالش ملک و عز و مهتری / گفت عزرائیل رو آری بری\nچون رسید از راه آن مرد غریب / اندر آوردش به پیش شه طبیب\nسوی شاهنشاه بردندش بناز / تا بسوزد بر سر شمع طراز\nشاه دید او را بسی تعظیم کرد / مخزن زر را بدو تسلیم کرد\nپس حکیمش گفت کای سلطان مه / آن کنیزک را بدین خواجه بده\nتا کنیزک در وصالش خوش شود / آب وصلش دفع آن آتش شود\nشه بدو بخشید آن مه روی را / جفت کرد آن هر دو صحبت جوی را\nمدت شش ماه می‌راندند کام / تا به صحت آمد آن دختر تمام\nبعد از آن از بهر او شربت بساخت / تا بخورد و پیش دختر می‌گداخت\nچون ز رنجوری جمال او نماند / جان دختر در وبال او نماند\nچونک زشت و ناخوش و رخ زرد شد / اندک‌اندک در دل او سرد شد\nعشقهایی کز پی رنگی بود / عشق نبود عاقبت ننگی بود\nکاش کان هم ننگ بودی یکسری / تا نرفتی بر وی آن بد داوری\nخون دوید از چشم همچون جوی او / دشمن جان وی آمد روی او\nدشمن طاووس آمد پر او / ای بسی شه را بکشته فر او\nگفت من آن آهوم کز ناف من / ریخت این صیاد خون صاف من\nای من آن روباه صحرا کز کمین / سر بریدندش برای پوستین\nای من آن پیلی که زخم پیلبان / ریخت خونم از برای استخوان\nآنک کشتستم پی مادون من / می‌نداند که نخسپد خون من\nبر منست امروز و فردا بر ویست / خون چون من کس چنین ضایع کیست\nگر چه دیوار افکند سایهٔ دراز / باز گردد سوی او آن سایه باز\nاین جهان کوهست و فعل ما ندا / سوی ما آید نداها را صدا\nاین بگفت و رفت در دم زیر خاک / آن کنیزک شد ز عشق و رنج پاک\nزانک عشق مردگان پاینده نیست / زانک مرده سوی ما آینده نیست\nعشق زنده در روان و در بصر / هر دمی باشد ز غنچه تازه‌تر\nعشق آن زنده گزین کو باقیست / کز شراب جان‌فزایت ساقیست\nعشق آن بگزین که جمله انبیا / یافتند از عشق او کار و کیا\nتو مگو ما را بدان شه بار نیست / با کریمان کارها دشوار نیست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1010",
        "title": "بخش ۱۰ - بیان آنک کشتن و زهر دادن مرد زرگر به اشارت الهی بود نه به ",
        "content": "کشتن آن مرد بر دست حکیم / نه پی اومید بود و نه ز بیم\nاو نکشتش از برای طبع شاه / تا نیامد امر و الهام اله\nآن پسر را کش خضر ببرید حلق / سر آن را در نیابد عام خلق\nآنک از حق یابد او وحی و جواب / هرچه فرماید بود عین صواب\nآنک جان بخشد اگر بکشد رواست / نایبست و دست او دست خداست\nهمچو اسمعیل پیشش سر بنه / شاد و خندان پیش تیغش جان بده\nتا بماند جانت خندان تا ابد / همچو جان پاک احمد با احد\nعاشقان آنگه شراب جان کشند / که به دست خویش خوبانشان کشند\nشاه آن خون از پی شهوت نکرد / تو رها کن بدگمانی و نبرد\nتو گمان بردی که کرد آلودگی / در صفا غش کی هلد پالودگی\nبهر آنست این ریاضت وین جفا / تا بر آرد کوره از نقره جفا\nبهر آنست امتحان نیک و بد / تا بجوشد بر سر آرد زر زبد\nگر نبودی کارش الهام اله / او سگی بودی دراننده نه شاه\nپاک بود از شهوت و حرص و هوا / نیک کرد او لیک نیک بد نما\nگر خضر در بحر کشتی را شکست / صد درستی در شکست خضر هست\nوهم موسی با همه نور و هنر / شد از آن محجوب تو بی پر مپر\nآن گل سرخست تو خونش مخوان / مست عقلست او تو مجنونش مخوان\nگر بدی خون مسلمان کام او / کافرم گر بردمی من نام او\nمی‌بلرزد عرش از مدح شقی / بدگمان گردد ز مدحش متقی\nشاه بود و شاه بس آگاه بود / خاص بود و خاصهٔ الله بود\nآن کسی را کش چنین شاهی کشد / سوی بخت و بهترین جاهی کشد\nگر ندیدی سود او در قهر او / کی شدی آن لطف مطلق قهرجو\nبچه می‌لرزد از آن نیش حجام / مادر مشفق در آن دم شادکام\nنیم جان بستاند و صد جان دهد / آنچ در وهمت نیاید آن دهد\nتو قیاس از خویش می‌گیری ولیک / دور دور افتاده‌ای بنگر تو نیک",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1011",
        "title": "بخش ۱۱ - حکایت بقال و طوطی و روغن ریختن طوطی در دکان",
        "content": "بود بقالی و وی را طوطیی / خوش‌نوایی سبز و گویا طوطیی\nبر دکان بودی نگهبان دکان / نکته گفتی با همه سوداگران\nدر خطاب آدمی ناطق بدی / در نوای طوطیان حاذق بدی\nخواجه روزی سوی خانه رفته بود / بر دکان طوطی نگهبانی نمود\nگربه‌ای برجست ناگه بر دکان / بهر موشی طوطیک از بیم جان\nجست از سوی دکان سویی گریخت / شیشه‌های روغن گل را بریخت\nاز سوی خانه بیامد خواجه‌اش / بر دکان بنشست فارغ خواجه‌وش\nدید پر روغن دکان و جامه چرب / بر سرش زد گشت طوطی کل ز ضرب\nروزکی چندی سخن کوتاه کرد / مرد بقال از ندامت آه کرد\nریش بر می‌کند و می‌گفت ای دریغ / کافتاب نعمتم شد زیر میغ\nدست من بشکسته بودی آن زمان / که زدم من بر سر آن خوش زبان\nهدیه‌ها می‌داد هر درویش را / تا بیابد نطق مرغ خویش را\nبعد سه روز و سه شب حیران و زار / بر دکان بنشسته بد نومیدوار\nمی‌نمود آن مرغ را هر گون نهفت / تا که باشد اندر آید او بگفت\nجولقیی سر برهنه می‌گذشت / با سر بی مو چو پشت طاس و طشت\nآمد اندر گفت طوطی آن زمان / بانگ بر درویش زد چون عاقلان\nکز چه ای کل با کلان آمیختی / تو مگر از شیشه روغن ریختی\nاز قیاسش خنده آمد خلق را / کو چو خود پنداشت صاحب دلق را\nکار پاکان را قیاس از خود مگیر / گر چه ماند در نبشتن شیر و شیر\nجمله عالم زین سبب گمراه شد / کم کسی ز ابدال حق آگاه شد\nهمسری با انبیا برداشتند / اولیا را همچو خود پنداشتند\nگفته اینک ما بشر ایشان بشر / ما و ایشان بستهٔ خوابیم و خور\nاین ندانستند ایشان از عمی / هست فرقی درمیان بی‌منتهی\nهر دو گون زنبور خوردند از محل / لیک شد زان نیش و زین دیگر عسل\nهر دو گون آهو گیا خوردند و آب / زین یکی سرگین شد و زان مشک ناب\nهر دو نی خوردند از یک آب‌خور / این یکی خالی و آن پر از شکر\nصد هزاران این چنین اشباه بین / فرقشان هفتاد ساله راه بین\nاین خورد گردد پلیدی زو جدا / آن خورد گردد همه نور خدا\nاین خورد زاید همه بخل و حسد / وآن خورد زاید همه نور احد\nاین زمین پاک و آن شوره‌ست و بد / این فرشتهٔ پاک و آن دیوست و دد\nهر دو صورت گر به هم ماند رواست / آب تلخ و آب شیرین را صفاست\nجز که صاحب ذوق کی شناسد بیاب / او شناسد آب خوش از شوره آب\nسحر را با معجزه کرده قیاس / هر دو را بر مکر پندارد اساس\nساحران موسی از استیزه را / برگرفته چون عصای او عصا\nزین عصا تا آن عصا فرقیست ژرف / زین عمل تا آن عمل راهی شگرف\nلعنة الله این عمل را در قفا / رحمة الله آن عمل را در وفا\nکافران اندر مری بوزینه طبع / آفتی آمد درون سینه طبع\nهرچه مردم می‌کند بوزینه هم / آن کند کز مرد بیند دم بدم\nاو گمان برده که من کردم چو او / فرق را کی داند آن استیزه‌رو\nاین کند از امر و او بهر ستیز / بر سر استیزه‌رویان خاک ریز\nآن منافق با موافق در نماز / از پی استیزه آید نه نیاز\nدر نماز و روزه و حج و زکات / با منافق مؤمنان در برد و مات\nمؤمنان را برد باشد عاقبت / بر منافق مات اندر آخرت\nگرچه هر دو بر سر یک بازی‌اند / هر دو با هم مروزی و رازی‌اند\nهر یکی سوی مقام خود رود / هر یکی بر وفق نام خود رود\nمؤمنش خوانند جانش خوش شود / ور منافق تیز و پر آتش شود\nنام او محبوب از ذات وی است / نام این مبغوض از آفات وی است\nمیم و واو و میم و نون تشریف نیست / لطف مؤمن جز پی تعریف نیست\nگر منافق خوانیش این نام دون / همچو کزدم می‌خلد در اندرون\nگرنه این نام اشتقاق دوزخست / پس چرا در وی مذاق دوزخست\nزشتی آن نام بد از حرف نیست / تلخی آن آب بحر از ظرف نیست\nحرف ظرف آمد درو معنی چون آب / بحر معنی عنده ام الکتاب\nبحر تلخ و بحر شیرین در جهان / در میانشان برزخ لا یبغیان\nوانگه این هر دو ز یک اصلی روان / بر گذر زین هر دو رو تا اصل آن\nزر قلب و زر نیکو در عیار / بی محک هرگز ندانی ز اعتبار\nهر که را در جان خدا بنهد محک / هر یقین را باز داند او ز شک\nدر دهان زنده خاشاکی جهد / آنگه آرامد که بیرونش نهد\nدر هزاران لقمه یک خاشاک خرد / چون در آمد حس زنده پی ببرد\nحس دنیا نردبان این جهان / حس دینی نردبان آسمان\nصحت این حس بجویید از طبیب / صحت آن حس بجویید از حبیب\nصحت این حس ز معموری تن / صحت آن حس ز تخریب بدن\nراه جان مر جسم را ویران کند / بعد از آن ویرانی آبادان کند\nکرد ویران خانه بهر گنج زر / وز همان گنجش کند معمورتر\nآب را ببرید و جو را پاک کرد / بعد از آن در جو روان کرد آب خورد\nپوست را بشکافت و پیکان را کشید / پوست تازه بعد از آنش بر دمید\nقلعه ویران کرد و از کافر ستد / بعد از آن بر ساختش صد برج و سد\nکار بی‌چون را که کیفیت نهد / اینک گفتم این ضرورت می‌دهد\nگه چنین بنماید و گه ضد این / جز که حیرانی نباشد کار دین\nنه چنان حیران که پشتش سوی اوست / بل چنان حیران و غرق و مست دوست\nآن یکی را روی او شد سوی دوست / وان یکی را روی او خود روی اوست\nروی هر یک می‌نگر می‌دار پاس / بوک گردی تو ز خدمت روشناس\nچون بسی ابلیس آدم‌روی هست / پس بهر دستی نشاید داد دست\nزانک صیاد آورد بانگ صفیر / تا فریبد مرغ را آن مرغ‌گیر\nبشنود آن مرغ بانگ جنس خویش / از هوا آید بیاید دام و نیش\nحرف درویشان بدزدد مرد دون / تا بخواند بر سلیمی زان فسون\nکار مردان روشنی و گرمیست / کار دونان حیله و بی‌شرمیست\nشیر پشمین از برای کد کنند / بومسیلم را لقب احمد کنند\nبومسیلم را لقب کذاب ماند / مر محمد را اولوا الالباب ماند\nآن شراب حق ختامش مشک ناب / باده را ختمش بود گند و عذاب",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1012",
        "title": "بخش ۱۲ - داستان آن پادشاه جهود کی نصرانیان را می‌کشت از بهر تعصب",
        "content": "بود شاهی در جهودان ظلم‌ساز / دشمن عیسی و نصرانی گداز\nعهد عیسی بود و نوبت آن او / جان موسی او و موسی جان او\nشاه احول کرد در راه خدا / آن دو دمساز خدایی را جدا\nگفت استاد احولی را کاندر آ / زو برون آر از وثاق آن شیشه را\nگفت احول زان دو شیشه من کدام / پیش تو آرم بکن شرح تمام\nگفت استاد آن دو شیشه نیست رو / احولی بگذار و افزون‌بین مشو\nگفت ای استا مرا طعنه مزن / گفت استا زان دو یک را در شکن\nچون یک بشکست هر دو شد ز چشم / مرد احول گردد از میلان و خشم\nشیشه یک بود و به چشمش دو نمود / چون شکست او شیشه را دیگر نبود\nخشم و شهوت مرد را احول کند / ز استقامت روح را مبدل کند\nچون غرض آمد هنر پوشیده شد / صد حجاب از دل به سوی دیده شد\nچون دهد قاضی به دل رشوت قرار / کی شناسد ظالم از مظلوم زار\nشاه از حقد جهودانه چنان / گشت احول کالامان یا رب امان\nصد هزاران مؤمن مظلوم کشت / که پناهم دین موسی را و پشت",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1013",
        "title": "بخش ۱۳ - آموختن وزیر مکر پادشاه را",
        "content": "او وزیری داشت گبر و عشوه ده / کو بر آب از مکر بر بستی گره\nگفت ترسایان پناه جان کنند / دین خود را از ملک پنهان کنند\nکم کش ایشان را که کشتن سود نیست / دین ندارد بوی مشک و عود نیست\nسر پنهانست اندر صد غلاف / ظاهرش با تست و باطن بر خلاف\nشاه گفتش پس بگو تدبیر چیست / چارهٔ آن مکر و آن تزویر چیست\nتا نماند در جهان نصرانیی / نی هویدا دین و نه پنهانیی\nگفت ای شه گوش و دستم را ببر / بینی‌ام بشکاف و لب در حکم مر\nبعد از آن در زیردار آور مرا / تا بخواهد یک شفاعت گر مرا\nبر منادی‌گاه کن این کار تو / بر سر راهی که باشد چارسو\nآنگهم از خود بران تا شهر دور / تا در اندازم دریشان شر و شور",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1014",
        "title": "بخش ۱۴ - تلبیس وزیر بانصاری",
        "content": "پس بگویم من بسر نصرانیم / ای خدای رازدان می‌دانیم\nشاه واقف گشت از ایمان من / وز تعصب کرد قصد جان من\nخواستم تا دین ز شه پنهان کنم / آنک دین اوست ظاهر آن کنم\nشاه بویی برد از اسرار من / متهم شد پیش شه گفتار من\nگفت گفت تو چو در نان سوزنست / از دل من تا دل تو روزنست\nمن از آن روزن بدیدم حال تو / حال تو دیدم ننوشم قال تو\nگر نبودی جان عیسی چاره‌ام / او جهودانه بکردی پاره‌ام\nبهر عیسی جان سپارم سر دهم / صد هزاران منتش بر خود نهم\nجان دریغم نیست از عیسی ولیک / واقفم بر علم دینش نیک‌نیک\nحیف می‌آمد مرا کان دین پاک / درمیان جاهلان گردد هلاک\nشکر ایزد را و عیسی را که ما / گشته‌ایم آن کیش حق را ره‌نما\nاز جهود و از جهودی رسته‌ایم / تا به زناری میان را بسته‌ایم\nدور دور عیسیست ای مردمان / بشنوید اسرار کیش او بجان\nکرد با وی شاه آن کاری که گفت / خلق حیران مانده زان مکر نهفت\nراند او را جانب نصرانیان / کرد در دعوت شروع او بعد از آن",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1015",
        "title": "بخش ۱۵ - قبول کردن نصاری مکر وزیر را",
        "content": "صد هزاران مرد ترسا سوی او / اندک‌اندک جمع شد در کوی او\nاو بیان می‌کرد با ایشان براز / سر انگلیون و زنار و نماز\nاو به ظاهر واعظ احکام بود / لیک در باطن صفیر و دام بود\nبهر این بعضی صحابه از رسول / ملتمس بودند مکر نفس غول\nکو چه آمیزد ز اغراض نهان / در عبادتها و در اخلاص جان\nفضل طاعت را نجستندی ازو / عیب ظاهر را بجستندی که کو\nمو به مو و ذره ذره مکر نفس / می‌شناسیدند چون گل از کرفس\nموشکافان صحابه هم در آن / وعظ ایشان خیره گشتندی بجان",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1016",
        "title": "بخش ۱۶ - متابعت نصاری وزیر را",
        "content": "دل بدو دادند ترسایان تمام / خود چه باشد قوت تقلید عام\nدر درون سینه مهرش کاشتند / نایب عیسیش می‌پنداشتند\nاو بسر دجال یک چشم لعین / ای خدا فریاد رس نعم المعین\nصد هزاران دام و دانه‌ست ای خدا / ما چو مرغان حریص بی‌نوا\nدم بدم ما بستهٔ دام نویم / هر یکی گر باز و سیمرغی شویم\nمی‌رهانی هر دمی ما را و باز / سوی دامی می‌رویم ای بی‌نیاز\nما درین انبار گندم می‌کنیم / گندم جمع آمده گم می‌کنیم\nمی‌نیندیشیم آخر ما بهوش / کین خلل در گندمست از مکر موش\nموش تا انبار ما حفره زدست / و از فنش انبار ما ویران شدست\nاول ای جان دفع شر موش کن / وانگهان در جمع گندم جوش کن\nبشنو از اخبار آن صدر الصدور / لا صلوة تم الا بالحضور\nگر نه موشی دزد در انبار ماست / گندم اعمال چل ساله کجاست\nریزه‌ریزه صدق هر روزه چرا / جمع می‌ناید درین انبار ما\nبس ستارهٔ آتش از آهن جهید / وان دل سوزیده پذرفت و کشید\nلیک در ظلمت یکی دزدی نهان / می‌نهد انگشت بر استارگان\nمی‌کشد استارگان را یک به یک / تا که نفروزد چراغی از فلک\nگر هزاران دام باشد در قدم / چون تو با مایی نباشد هیچ غم\nچون عنایاتت بود با ما مقیم / کی بود بیمی از آن دزد لئیم\nهر شبی از دام تن ارواح را / می‌رهانی می‌کنی الواح را\nمی‌رهند ارواح هر شب زین قفس / فارغان نه حاکم و محکوم کس\nشب ز زندان بی‌خبر زندانیان / شب ز دولت بی‌خبر سلطانیان\nنه غم و اندیشهٔ سود و زیان / نه خیال این فلان و آن فلان\nحال عارف این بود بی‌خواب هم / گفت ایزد هم رقود زین مرم\nخفته از احوال دنیا روز و شب / چون قلم در پنجهٔ تقلیب رب\nآنک او پنجه نبیند در رقم / فعل پندارد بجنبش از قلم\nشمه‌ای زین حال عارف وا نمود / عقل را هم خواب حسی در ربود\nرفته در صحرای بی‌چون جانشان / روحشان آسوده و ابدانشان\nوز صفیری باز دام اندر کشی / جمله را در داد و در داور کشی\nچونک نور صبحدم سر بر زند / کرکس زرین گردون پر زند\nفالق الاصباح اسرافیل‌وار / جمله را در صورت آرد زان دیار\nروحهای منبسط را تن کند / هر تنی را باز آبستن کند\nاسپ جانها را کند عاری ز زین / سر النوم اخ الموتست این\nلیک بهر آنک روز آیند باز / بر نهد بر پایشان بند دراز\nتا که روزش واکشد زان مرغزار / وز چراگاه آردش در زیر بار\nکاش چون اصحاب کهف این روح را / حفظ کردی یا چو کشتی نوح را\nتا ازین طوفان بیداری و هوش / وا رهیدی این ضمیر و چشم و گوش\nای بسی اصحاب کهف اندر جهان / پهلوی تو پیش تو هست این زمان\nیار با او غار با او در سرود / مهر بر چشمست و بر گوشت چه سود",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1017",
        "title": "بخش ۱۷ - قصهٔ دیدن خلیفه لیلی را",
        "content": "گفت لیلی را خلیفه کان توی / کز تو مجنون شد پریشان و غوی\nاز دگر خوبان تو افزون نیستی / گفت خامش چون تو مجنون نیستی\nهر که بیدارست او در خواب‌تر / هست بیداریش از خوابش بتر\nچون بحق بیدار نبود جان ما / هست بیداری چو در بندان ما\nجان همه روز از لگدکوب خیال / وز زیان و سود وز خوف زوال\nنی صفا می‌ماندش نی لطف و فر / نی بسوی آسمان راه سفر\nخفته آن باشد که او از هر خیال / دارد اومید و کند با او مقال\nدیو را چون حور بیند او به خواب / پس ز شهوت ریزد او با دیو آب\nچونک تخم نسل را در شوره ریخت / او به خویش آمد خیال از وی گریخت\nضعف سر بیند از آن و تن پلید / آه از آن نقش پدید ناپدید\nمرغ بر بالا و زیر آن سایه‌اش / می‌دود بر خاک پران مرغ‌وش\nابلهی صیاد آن سایه شود / می‌دود چندانک بی‌مایه شود\nبی‌خبر کان عکس آن مرغ هواست / بی‌خبر که اصل آن سایه کجاست\nتیر اندازد به سوی سایه او / ترکشش خالی شود از جست و جو\nترکش عمرش تهی شد عمر رفت / از دویدن در شکار سایه تفت\nسایهٔ یزدان چو باشد دایه‌اش / وا رهاند از خیال و سایه‌اش\nسایهٔ یزدان بود بندهٔ خدا / مرده او زین عالم و زندهٔ خدا\nدامن او گیر زوتر بی‌گمان / تا رهی در دامن آخر زمان\nکیف مد الظل نقش اولیاست / کو دلیل نور خورشید خداست\nاندرین وادی مرو بی این دلیل / لا احب افلین گو چون خلیل\nرو ز سایه آفتابی را بیاب / دامن شه شمس تبریزی بتاب\nره ندانی جانب این سور و عرس / از ضیاء الحق حسام الدین بپرس\nور حسد گیرد ترا در ره گلو / در حسد ابلیس را باشد غلو\nکو ز آدم ننگ دارد از حسد / با سعادت جنگ دارد از حسد\nعقبه‌ای زین صعب‌تر در راه نیست / ای خنک آنکش حسد همراه نیست\nاین جسد خانهٔ حسد آمد بدان / از حسد آلوده باشد خاندان\nگر جسد خانهٔ حسد باشد ولیک / آن جسد را پاک کرد الله نیک\nطهرا بیتی بیان پاکیست / گنج نورست ار طلسمش خاکیست\nچون کنی بر بی‌حسد مکر و حسد / زان حسد دل را سیاهیها رسد\nخاک شو مردان حق را زیر پا / خاک بر سر کن حسد را همچو ما",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1018",
        "title": "بخش ۱۸ - بیان حسد وزیر",
        "content": "آن وزیرک از حسد بودش نژاد / تا به باطل گوش و بینی باد داد\nبر امید آنک از نیش حسد / زهر او در جان مسکینان رسد\nهر کسی کو از حسد بینی کند / خویش را بی‌گوش و بی بینی کند\nبینی آن باشد که او بویی برد / بوی او را جانب کویی برد\nهر که بویش نیست بی بینی بود / بوی آن بویست کان دینی بود\nچونک بویی برد و شکر آن نکرد / کفر نعمت آمد و بینیش خورد\nشکر کن مر شاکران را بنده باش / پیش ایشان مرده شو پاینده باش\nچون وزیر از ره‌زنی مایه مساز / خلق را تو بر میاور از نماز\nناصح دین گشته آن کافر وزیر / کرده او از مکر در گوزینه سیر",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1019",
        "title": "بخش ۱۹ - فهم کردن حاذقان نصاری مکر وزیر را",
        "content": "هر که صاحب ذوق بود از گفت او / لذتی می‌دید و تلخی جفت او\nنکته‌ها می‌گفت او آمیخته / در جلاب قند زهری ریخته\nظاهرش می‌گفت در ره چست شو / وز اثر می‌گفت جان را سست شو\nظاهر نقره گر اسپیدست و نو / دست و جامه می سیه گردد ازو\nآتش ار چه سرخ رویست از شرر / تو ز فعل او سیه کاری نگر\nبرق اگر نوری نماید در نظر / لیک هست از خاصیت دزد بصر\nهر که جز آگاه و صاحب ذوق بود / گفت او در گردن او طوق بود\nمدتی شش سال در هجران شاه / شد وزیر اتباع عیسی را پناه\nدین و دل را کل بدو بسپرد خلق / پیش امر و حکم او می‌مرد خلق",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1020",
        "title": "بخش ۲۰ - پیغام شاه پنهان با وزیر",
        "content": "در میان شاه و او پیغامها / شاه را پنهان بدو آرامها\nآخر الامر از برای آن مراد / تا دهد چون خاک ایشان را به باد\nپیش او بنوشت شه کای مقبلم / وقت آمد زود فارغ کن دلم\nگفت اینک اندر آن کارم شها / کافکنم در دین عیسی فتنه‌ها",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1021",
        "title": "بخش ۲۱ - بیان دوازده سبط از نصاری",
        "content": "قوم عیسی را بد اندر دار و گیر / حاکمانشان ده امیر و دو امیر\nهر فریقی مر امیری را تبع / بنده گشته میر خود را از طمع\nاین ده و این دو امیر و قومشان / گشته بند آن وزیر بد نشان\nاعتماد جمله بر گفتار او / اقتدای جمله بر رفتار او\nپیش او در وقت و ساعت هر امیر / جان بدادی گر بدو گفتی بمیر",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1022",
        "title": "بخش ۲۲ - تخلیط وزیر در احکام انجیل",
        "content": "ساخت طوماری به نام هر یکی / نقش هر طومار دیگر مسلکی\nحکمهای هر یکی نوعی دگر / این خلاف آن ز پایان تا به سر\nدر یکی راه ریاضت را و جوع / رکن توبه کرده و شرط رجوع\nدر یکی گفته ریاضت سود نیست / اندرین ره مخلصی جز جود نیست\nدر یکی گفته که جوع و جود تو / شرک باشد از تو با معبود تو\nجز توکل جز که تسلیم تمام / در غم و راحت همه مکرست و دام\nدر یکی گفته که واجب خدمتست / ور نه اندیشهٔ توکل تهمتست\nدر یکی گفته که امر و نهیهاست / بهر کردن نیست شرح عجز ماست\nتا که عجز خود بینیم اندر آن / قدرت او را بدانیم آن زمان\nدر یکی گفته که عجز خود مبین / کفر نعمت کردنست آن عجز هین\nقدرت خود بین که این قدرت ازوست / قدرت تو نعمت او دان که هوست\nدر یکی گفته کزین دو بر گذر / بت بود هر چه بگنجد در نظر\nدر یکی گفته مکش این شمع را / کین نظر چون شمع آمد جمع را\nاز نظر چون بگذری و از خیال / کشته باشی نیم شب شمع وصال\nدر یکی گفته بکش باکی مدار / تا عوض بینی نظر را صد هزار\nکه ز کشتن شمع جان افزون شود / لیلی‌ات از صبر تو مجنون شود\nترک دنیا هر که کرد از زهد خویش / بیش آید پیش او دنیا و بیش\nدر یکی گفته که آنچت داد حق / بر تو شیرین کرد در ایجاد حق\nبر تو آسان کرد و خوش آن را بگیر / خویشتن را در میفکن در زحیر\nدر یکی گفته که بگذار آن خود / کان قبول طبع تو ردست و بد\nراههای مختلف آسان شدست / هر یکی را ملتی چون جان شدست\nگر میسر کردن حق ره بدی / هر جهود و گبر ازو آگه بدی\nدر یکی گفته میسر آن بود / که حیات دل غذای جان بود\nهر چه ذوق طبع باشد چون گذشت / بر نه آرد همچو شوره ریع و کشت\nجز پشیمانی نباشد ریع او / جز خسارت پیش نارد بیع او\nآن میسر نبود اندر عاقبت / نام او باشد معسر عاقبت\nتو معسر از میسر بازدان / عاقبت بنگر جمال این و آن\nدر یکی گفته که استادی طلب / عاقبت‌بینی نیابی در حسب\nعاقبت دیدند هر گون ملتی / لاجرم گشتند اسیر زلتی\nعاقبت دیدن نباشد دست‌باف / ورنه کی بودی ز دینها اختلاف\nدر یکی گفته که استا هم توی / زانک استا را شناسا هم توی\nمرد باش و سخرهٔ مردان مشو / رو سر خود گیر و سرگردان مشو\nدر یکی گفته که این جمله یکیست / هر که او دو بیند احول مردکیست\nدر یکی گفته که صد یک چون بود / این کی اندیشد مگر مجنون بود\nهر یکی قولیست ضد هم‌دگر / چون یکی باشد یکی زهر و شکر\nتا ز زهر و از شکر در نگذری / کی تو از گلزار وحدت بو بری\nاین نمط وین نوع ده طومار و دو / بر نوشت آن دین عیسی را عدو",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1023",
        "title": "بخش ۲۳ - در بیان آنک این اختلافات در صورت روش است نی در حقیقت راه",
        "content": "او ز یک رنگی عیسی بو نداشت / وز مزاج خم عیسی خو نداشت\nجامهٔ صد رنگ از آن خم صفا / ساده و یک‌رنگ گشتی چون صبا\nنیست یک‌رنگی کزو خیزد ملال / بل مثال ماهی و آب زلال\nگرچه در خشکی هزاران رنگهاست / ماهیان را با یبوست جنگهاست\nکیست ماهی چیست دریا در مثل / تا بدان ماند ملک عز و جل\nصد هزاران بحر و ماهی در وجود / سجده آرد پیش آن اکرام و جود\nچند باران عطا باران شده / تا بدان آن بحر در افشان شده\nچند خورشید کرم افروخته / تا که ابر و بحر جود آموخته\nپرتو دانش زده بر خاک و طین / تا که شد دانه پذیرنده زمین\nخاک امین و هر چه در وی کاشتی / بی‌خیانت جنس آن برداشتی\nاین امانت زان امانت یافتست / کآفتاب عدل بر وی تافتست\nتا نشان حق نیارد نوبهار / خاک سرها را نکرده آشکار\nآن جوادی که جمادی را بداد / این خبرها وین امانت وین سداد\nمر جمادی را کند فضلش خبیر / عاقلان را کرده قهر او ضریر\nجان و دل را طاقت آن جوش نیست / با که گویم در جهان یک گوش نیست\nهر کجا گوشی بد از وی چشم گشت / هر کجا سنگی بد از وی یشم گشت\nکیمیاسازست چه بود کیمیا / معجزه بخش است چه بود سیمیا\nاین ثنا گفتن ز من ترک ثناست / کین دلیل هستی و هستی خطاست\nپیش هست او بباید نیست بود / چیست هستی پیش او کور و کبود\nگر نبودی کور زو بگداختی / گرمی خورشید را بشناختی\nور نبودی او کبود از تعزیت / کی فسردی همچو یخ این ناحیت",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1024",
        "title": "بخش ۲۴ - بیان خسارت وزیر درین مکر",
        "content": "همچو شه نادان و غافل بد وزیر / پنجه می‌زد با قدیم ناگزیر\nبا چنان قادر خدایی کز عدم / صد چو عالم هست گرداند بدم\nصد چو عالم در نظر پیدا کند / چونک چشمت را به خود بینا کند\nگر جهان پیشت بزرگ و بی‌بنیست / پیش قدرت ذره‌ای می‌دان که نیست\nاین جهان خود حبس جانهای شماست / هین روید آن سو که صحرای شماست\nاین جهان محدود و آن خود بی‌حدست / نقش و صورت پیش آن معنی سدست\nصد هزاران نیزهٔ فرعون را / در شکست از موسی با یک عصا\nصد هزاران طب جالینوس بود / پیش عیسی و دمش افسوس بود\nصد هزاران دفتر اشعار بود / پیش حرف امیی‌اش عار بود\nبا چنین غالب خداوندی کسی / چون نمیرد گر نباشد او خسی\nبس دل چون کوه را انگیخت او / مرغ زیرک با دو پا آویخت او\nفهم و خاطر تیز کردن نیست راه / جز شکسته می‌نگیرد فضل شاه\nای بسا گنج آگنان کنج‌کاو / کان خیال‌اندیش را شد ریش گاو\nگاو که بود تا تو ریش او شوی / خاک چه بود تا حشیش او شوی\nچون زنی از کار بد شد روی زرد / مسخ کرد او را خدا و زهره کرد\nعورتی را زهره کردن مسخ بود / خاک و گل گشتن نه مسخست ای عنود\nروح می‌بردت سوی چرخ برین / سوی آب و گل شدی در اسفلین\nخویشتن را مسخ کردی زین سفول / زان وجودی که بد آن رشک عقول\nپس ببین کین مسخ کردن چون بود / پیش آن مسخ این به غایت دون بود\nاسپ همت سوی اختر تاختی / آدم مسجود را نشناختی\nآخر آدم‌زاده‌ای ای ناخلف / چند پنداری تو پستی را شرف\nچند گویی من بگیرم عالمی / این جهان را پر کنم از خود همی\nگر جهان پر برف گردد سربسر / تاب خور بگدازدش با یک نظر\nوزر او و صد وزیر و صدهزار / نیست گرداند خدا از یک شرار\nعین آن تخییل را حکمت کند / عین آن زهراب را شربت کند\nآن گمان‌انگیز را سازد یقین / مهرها رویاند از اسباب کین\nپرورد در آتش ابراهیم را / ایمنی روح سازد بیم را\nاز سبب سوزیش من سوداییم / در خیالاتش چو سوفسطاییم",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1025",
        "title": "بخش ۲۵ - مکر دیگر انگیختن وزیر در اضلال قوم",
        "content": "مکر دیگر آن وزیر از خود ببست / وعظ را بگذاشت و در خلوت نشست\nدر مریدان در فکند از شوق سوز / بود در خلوت چهل پنجاه روز\nخلق دیوانه شدند از شوق او / از فراق حال و قال و ذوق او\nلابه و زاری همی کردند و او / از ریاضت گشته در خلوت دوتو\nگفته ایشان نیست ما را بی تو نور / بی عصاکش چون بود احوال کور\nاز سر اکرام و از بهر خدا / بیش ازین ما را مدار از خود جدا\nما چو طفلانیم و ما را دایه تو / بر سر ما گستران آن سایه تو\nگفت جانم از محبان دور نیست / لیک بیرون آمدن دستور نیست\nآن امیران در شفاعت آمدند / وان مریدان در شناعت آمدند\nکین چه بدبختیست ما را ای کریم / از دل و دین مانده ما بی تو یتیم\nتو بهانه می‌کنی و ما ز درد / می‌زنیم از سوز دل دمهای سرد\nما به گفتار خوشت خو کرده‌ایم / ما ز شیر حکمت تو خورده‌ایم\nالله الله این جفا با ما مکن / خیر کن امروز را فردا مکن\nمی‌دهد دل مر ترا کین بی‌دلان / بی تو گردند آخر از بی‌حاصلان\nجمله در خشکی چو ماهی می‌طپند / آب را بگشا ز جو بر دار بند\nای که چون تو در زمانه نیست کس / الله الله خلق را فریاد رس",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1026",
        "title": "بخش ۲۶ - دفع گفتن وزیر مریدان را",
        "content": "گفت هان ای سخرگان گفت و گو / وعظ و گفتار زبان و گوش جو\nپنبه اندر گوش حس دون کنید / بند حس از چشم خود بیرون کنید\nپنبهٔ آن گوش سر گوش سرست / تا نگردد این کر آن باطن کرست\nبی‌حس و بی‌گوش و بی‌فکرت شوید / تا خطاب ارجعی را بشنوید\nتا به گفت و گوی بیداری دری / تو زگفت خواب بویی کی بری\nسیر بیرونیست قول و فعل ما / سیر باطن هست بالای سما\nحس خشکی دید کز خشکی بزاد / عیسی جان پای بر دریا نهاد\nسیر جسم خشک بر خشکی فتاد / سیر جان پا در دل دریا نهاد\nچونک عمر اندر ره خشکی گذشت / گاه کوه و گاه دریا گاه دشت\nآب حیوان از کجا خواهی تو یافت / موج دریا را کجا خواهی شکافت\nموج خاکی وهم و فهم و فکر ماست / موج آبی محو و سکرست و فناست\nتا درین سکری از آن سکری تو دور / تا ازین مستی از آن جامی نفور\nگفت و گوی ظاهر آمد چون غبار / مدتی خاموش خو کن هوش‌دار",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1027",
        "title": "بخش ۲۷ - مکر کردن مریدان کی خلوت را بشکن",
        "content": "جمله گفتند ای حکیم رخنه‌جو / این فریب و این جفا با ما مگو\nچارپا را قدر طاقت با رنه / بر ضعیفان قدر قوت کار نه\nدانهٔ هر مرغ اندازهٔ ویست / طعمهٔ هر مرغ انجیری کیست\nطفل را گر نان دهی بر جای شیر / طفل مسکین را از آن نان مرده گیر\nچونک دندانها بر آرد بعد از آن / هم بخود گردد دلش جویای نان\nمرغ پر نارسته چون پران شود / لقمهٔ هر گربهٔ دران شود\nچون بر آرد پر بپرد او بخود / بی‌تکلف بی‌صفیر نیک و بد\nدیو را نطق تو خامش می‌کند / گوش ما را گفت تو هش می‌کند\nگوش ما هوشست چون گویا توی / خشک ما بحرست چون دریا توی\nبا تو ما را خاک بهتر از فلک / ای سماک از تو منور تا سمک\nبی‌تو ما را بر فلک تاریکیست / با تو ای ماه این فلک باری کیست\nصورت رفعت بود افلاک را / معنی رفعت روان پاک را\nصورت رفعت برای جسمهاست / جسمها در پیش معنی اسمهاست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1028",
        "title": "بخش ۲۸ - جواب گفتن وزیر کی خلوت را نمی‌شکنم",
        "content": "گفت حجتهای خود کوته کنید / پند را در جان و در دل ره کنید\nگر امینم متهم نبود امین / گر بگویم آسمان را من زمین\nگر کمالم با کمال انکار چیست / ور نیم این زحمت و آزار چیست\nمن نخواهم شد ازین خلوت برون / زانک مشغولم باحوال درون",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1029",
        "title": "بخش ۲۹ - اعتراض مریدان در خلوت وزیر",
        "content": "جمله گفتند ای وزیر انکار نیست / گفت ما چون گفتن اغیار نیست\nاشک دیده‌ست از فراق تو دوان / آه آهست از میان جان روان\nطفل با دایه نه استیزد ولیک / گرید او گر چه نه بد داند نه نیک\nما چو چنگیم و تو زخمه می‌زنی / زاری از ما نه تو زاری می‌کنی\nما چو ناییم و نوا در ما ز تست / ما چو کوهیم و صدا در ما ز تست\nما چو شطرنجیم اندر برد و مات / برد و مات ما ز تست ای خوش صفات\nما که باشیم ای تو ما را جان جان / تا که ما باشیم با تو درمیان\nما عدمهاییم و هستیهای ما / تو وجود مطلقی فانی‌نما\nما همه شیران ولی شیر علم / حمله‌شان از باد باشد دم‌بدم\nحمله‌شان پیداست و ناپیداست باد / آنک ناپیداست هرگز گم مباد\nباد ما و بود ما از داد تست / هستی ما جمله از ایجاد تست\nلذت هستی نمودی نیست را / عاشق خود کرده بودی نیست را\nلذت انعام خود را وامگیر / نقل و باده و جام خود را وا مگیر\nور بگیری کیت جست و جو کند / نقش با نقاش چون نیرو کند\nمنگر اندر ما مکن در ما نظر / اندر اکرام و سخای خود نگر\nما نبودیم و تقاضامان نبود / لطف تو ناگفتهٔ ما می‌شنود\nنقش باشد پیش نقاش و قلم / عاجز و بسته چو کودک در شکم\nپیش قدرت خلق جمله بارگه / عاجزان چون پیش سوزن کارگه\nگاه نقشش دیو و گه آدم کند / گاه نقشش شادی و گه غم کند\nدست نه تا دست جنباند به دفع / نطق نه تا دم زند در ضر و نفع\nتو ز قرآن بازخوان تفسیر بیت / گفت ایزد ما رمیت اذ رمیت\nگر بپرانیم تیر آن نه ز ماست / ما کمان و تیراندازش خداست\nاین نه جبر این معنی جباریست / ذکر جباری برای زاریست\nزاری ما شد دلیل اضطرار / خجلت ما شد دلیل اختیار\nگر نبودی اختیار این شرم چیست / وین دریغ و خجلت و آزرم چیست\nزجر شاگردان و استادان چراست / خاطر از تدبیرها گردان چراست\nور تو گویی غافلست از جبر او / ماه حق پنهان کند در ابر رو\nهست این را خوش جواب ار بشنوی / بگذری از کفر و در دین بگروی\nحسرت و زاری گه بیماریست / وقت بیماری همه بیداریست\nآن زمان که می‌شوی بیمار تو / می‌کنی از جرم استغفار تو\nمی‌نماید بر تو زشتی گنه / می‌کنی نیت که باز آیم به ره\nعهد و پیمان می‌کنی که بعد ازین / جز که طاعت نبودم کاری گزین\nپس یقین گشت این که بیماری ترا / می‌ببخشد هوش و بیداری ترا\nپس بدان این اصل را ای اصل‌جو / هر که را دردست او بردست بو\nهر که او بیدارتر پر دردتر / هر که او آگاه تر رخ زردتر\nگر ز جبرش آگهی زاریت کو / بینش زنجیر جباریت کو\nبسته در زنجیر چون شادی کند / کی اسیر حبس آزادی کند\nور تو می‌بینی که پایت بسته‌اند / بر تو سرهنگان شه بنشسته‌اند\nپس تو سرهنگی مکن با عاجزان / زانک نبود طبع و خوی عاجز آن\nچون تو جبر او نمی‌بینی مگو / ور همی بینی نشان دید کو\nدر هر آن کاری که میلستت بدان / قدرت خود را همی بینی عیان\nواندر آن کاری که میلت نیست و خواست / خویش را جبری کنی کین از خداست\nانبیا در کار دنیا جبری‌اند / کافران در کار عقبی جبری‌اند\nانبیا را کار عقبی اختیار / جاهلان را کار دنیا اختیار\nزانک هر مرغی بسوی جنس خویش / می‌پرد او در پس و جان پیش پیش\nکافران چون جنس سجین آمدند / سجن دنیا را خوش آیین آمدند\nانبیا چون جنس علیین بدند / سوی علیین جان و دل شدند\nاین سخن پایان ندارد لیک ما / باز گوییم آن تمام قصه را",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1030",
        "title": "بخش ۳۰ - نومید کردن وزیر مریدان را از رفض خلوت",
        "content": "آن وزیر از اندرون آواز داد / کای مریدان از من این معلوم باد\nکه مرا عیسی چنین پیغام کرد / کز همه یاران و خویشان باش فرد\nروی در دیوار کن تنها نشین / وز وجود خویش هم خلوت گزین\nبعد ازین دستوری گفتار نیست / بعد ازین با گفت و گویم کار نیست\nالوداع ای دوستان من مرده‌ام / رخت بر چارم فلک بر برده‌ام\nتا به زیر چرخ ناری چون حطب / من نسوزم در عنا و در عطب\nپهلوی عیسی نشینم بعد ازین / بر فراز آسمان چارمین",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1031",
        "title": "بخش ۳۱ - ولی عهد ساختن وزیر هر یک امیر را جداجدا",
        "content": "وانگهانی آن امیران را بخواند / یک‌بیک تنها بهر یک حرف راند\nگفت هر یک را بدین عیسوی / نایب حق و خلیفهٔ من توی\nوان امیران دگر اتباع تو / کرد عیسی جمله را اشیاع تو\nهر امیری کو کشد گردن بگیر / یا بکش یا خود همی دارش اسیر\nلیک تا من زنده‌ام این وا مگو / تا نمیرم این ریاست را مجو\nتا نمیرم من تو این پیدا مکن / دعوی شاهی و استیلا مکن\nاینک این طومار و احکام مسیح / یک بیک بر خوان تو بر امت فصیح\nهر امیری را چنین گفت او جدا / نیست نایب جز تو در دین خدا\nهر یکی را کرد او یک‌یک عزیز / هرچه آن را گفت این را گفت نیز\nهر یکی را او یکی طومار داد / هر یکی ضد دگر بود المراد\nمتن آن طومارها بد مختلف / همچو شکل حرفها یا تاالف\nحکم این طومار ضد حکم آن / پیش ازین کردیم این ضد را بیان",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1032",
        "title": "بخش ۳۲ - کشتن وزیر خویشتن را در خلوت",
        "content": "بعد از آن چل روز دیگر در ببست / خویش کشت و از وجود خود برست\nچونک خلق از مرگ او آگاه شد / بر سر گورش قیامتگاه شد\nخلق چندان جمع شد بر گور او / مو کنان جامه‌دران در شور او\nکان عدد را هم خدا داند شمرد / از عرب وز ترک و از رومی و کرد\nخاک او کردند بر سرهای خویش / درد او دیدند درمان جای خویش\nآن خلایق بر سر گورش مهی / کرده خون را از دو چشم خود رهی",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1033",
        "title": "بخش ۳۳ - طلب کردن امت عیسی علیه‌السلام از امراکی ولی عهد از شما کدا",
        "content": "بعد ماهی خلق گفتند ای مهان / از امیران کیست بر جایش نشان\nتا به جای او شناسیمش امام / دست و دامن را به دست او دهیم\nچونک شد خورشید و ما را کرد داغ / چاره نبود بر مقامش از چراغ\nچونک شد از پیش دیده وصل یار / نایبی باید ازومان یادگار\nچونک گل بگذشت و گلشن شد خراب / بوی گل را از که یابیم از گلاب\nچون خدا اندر نیاید در عیان / نایب حق‌اند این پیغامبران\nنه غلط گفتم که نایب با منوب / گر دو پنداری قبیح آید نه خوب\nنه دو باشد تا توی صورت‌پرست / پیش او یک گشت کز صورت برست\nچون به صورت بنگری چشم تو دوست / تو به نورش در نگر کز چشم رست\nنور هر دو چشم نتوان فرق کرد / چونک در نورش نظر انداخت مرد\nده چراغ ار حاضر آید در مکان / هر یکی باشد بصورت غیر آن\nفرق نتوان کرد نور هر یکی / چون به نورش روی آری بی‌شکی\nگر تو صد سیب و صد آبی بشمری / صد نماند یک شود چون بفشری\nدر معانی قسمت و اعداد نیست / در معانی تجزیه و افراد نیست\nاتحاد یار با یاران خوشست / پای معنی‌گیر صورت سرکشست\nصورت سرکش گدازان کن برنج / تا ببینی زیر او وحدت چو گنج\nور تو نگدازی عنایتهای او / خود گدازد ای دلم مولای او\nاو نماید هم به دلها خویش را / او بدوزد خرقهٔ درویش را\nمنبسط بودیم یک جوهر همه / بی‌سر و بی پا بدیم آن سر همه\nیک گهر بودیم همچون آفتاب / بی گره بودیم و صافی همچو آب\nچون بصورت آمد آن نور سره / شد عدد چون سایه‌های کنگره\nگنگره ویران کنید از منجنیق / تا رود فرق از میان این فریق\nشرح این را گفتمی من از مری / لیک ترسم تا نلغزد خاطری\nنکته‌ها چون تیغ پولادست تیز / گر نداری تو سپر وا پس گریز\nپیش این الماس بی اسپر میا / کز بریدن تیغ را نبود حیا\nزین سبب من تیغ کردم در غلاف / تا که کژخوانی نخواند برخلاف\nآمدیم اندر تمامی داستان / وز وفاداری جمع راستان\nکز پس این پیشوا بر خاستند / بر مقامش نایبی می‌خواستند",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1034",
        "title": "بخش ۳۴ - منازعت امرا در ولی عهدی",
        "content": "یک امیری زان امیران پیش رفت / پیش آن قوم وفا اندیش رفت\nگفت اینک نایب آن مرد من / نایب عیسی منم اندر زمن\nاینک این طومار برهان منست / کین نیابت بعد ازو آن منست\nآن امیر دیگر آمد از کمین / دعوی او در خلافت بد همین\nاز بغل او نیز طوماری نمود / تا برآمد هر دو را خشم جهود\nآن امیران دگر یک‌یک قطار / برکشیده تیغهای آبدار\nهر یکی را تیغ و طوماری به دست / درهم افتادند چون پیلان مست\nصد هزاران مرد ترسا کشته شد / تا ز سرهای بریده پشته شد\nخون روان شد همچو سیل از چپ و راست / کوه کوه اندر هوا زین گرد خاست\nتخمهای فتنه‌ها کو کشته بود / آفت سرهای ایشان گشته بود\nجوزها بشکست و آن کان مغز داشت / بعد کشتن روح پاک نغز داشت\nکشتن و مردن که بر نقش تنست / چون انار و سیب را بشکستنست\nآنچ شیرینست او شد ناردانگ / وانک پوسیده‌ست نبود غیر بانگ\nآنچ با معنیست خود پیدا شود / وانچ پوسیده‌ست او رسوا شود\nرو بمعنی کوش ای صورت‌پرست / زانک معنی بر تن صورت‌پرست\nهمنشین اهل معنی باش تا / هم عطا یابی و هم باشی فتی\nجان بی‌معنی درین تن بی‌خلاف / هست همچون تیغ چوبین در غلاف\nتا غلاف اندر بود باقیمتست / چون برون شد سوختن را آلتست\nتیغ چوبین را مبر در کارزار / بنگر اول تا نگردد کار زار\nگر بود چوبین برو دیگر طلب / ور بود الماس پیش آ با طرب\nتیغ در زرادخانهٔ اولیاست / دیدن ایشان شما را کیمیاست\nجمله دانایان همین گفته همین / هست دانا رحمة للعالمین\nگر اناری می‌خری خندان بخر / تا دهد خنده ز دانهٔ او خبر\nای مبارک خنده‌اش کو از دهان / می‌نماید دل چو در از درج جان\nنامبارک خندهٔ آن لاله بود / کز دهان او سیاهی دل نمود\nنار خندان باغ را خندان کند / صحبت مردانت از مردان کند\nگر تو سنگ صخره و مرمر شوی / چون به صاحب دل رسی گوهر شوی\nمهر پاکان درمیان جان نشان / دل مده الا به مهر دلخوشان\nکوی نومیدی مرو اومیدهاست / سوی تاریکی مرو خورشیدهاست\nدل ترا در کوی اهل دل کشد / تن ترا در حبس آب و گل کشد\nهین غذای دل بده از همدلی / رو بجو اقبال را از مقبلی",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1035",
        "title": "بخش ۳۵ - تعظیم نعت مصطفی صلی الله علیه و سلم کی مذکور بود در انجیل",
        "content": "بود در انجیل نام مصطفی / آن سر پیغامبران بحر صفا\nبود ذکر حلیه‌ها و شکل او / بود ذکر غزو و صوم و اکل او\nطایفهٔ نصرانیان بهر ثواب / چون رسیدندی بدان نام و خطاب\nبوسه دادندی بر آن نام شریف / رو نهادندی بر آن وصف لطیف\nاندرین فتنه که گفتیم آن گروه / ایمن از فتنه بدند و از شکوه\nایمن از شر امیران و وزیر / در پناه نام احمد مستجیر\nنسل ایشان نیز هم بسیار شد / نور احمد ناصر آمد یار شد\nوان گروه دیگر از نصرانیان / نام احمد داشتندی مستهان\nمستهان و خوار گشتند از فتن / از وزیر شوم‌رای شوم‌فن\nهم مخبط دینشان و حکمشان / از پی طومارهای کژ بیان\nنام احمد این چنین یاری کند / تا که نورش چون نگهداری کند\nنام احمد چون حصاری شد حصین / تا چه باشد ذات آن روح‌الامین\nبعد ازین خون‌ریز درمان ناپذیر / کاندر افتاد از بلای آن وزیر",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1036",
        "title": "بخش ۳۶ - حکایت پادشاه جهود دیگر کی در هلاک دین عیسی سعی نمود",
        "content": "یک شه دیگر ز نسل آن جهود / در هلاک قوم عیسی رو نمود\nگر خبر خواهی ازین دیگر خروج / سوره بر خوان واسما ذات البروج\nسنت بد کز شه اول بزاد / این شه دیگر قدم بر وی نهاد\nهر که او بنهاد ناخوش سنتی / سوی او نفرین رود هر ساعتی\nنیکوان رفتند و سنتها بماند / وز لئیمان ظلم و لعنتها بماند\nتا قیامت هرکه جنس آن بدان / در وجود آید بود رویش بدان\nرگ رگست این آب شیرین و آب شور / در خلایق می‌رود تا نفخ صور\nنیکوان را هست میراث از خوشاب / آن چه میراثست اورثنا الکتاب\nشد نیاز طالبان ار بنگری / شعله‌ها از گوهر پیغامبری\nشعله‌ها با گوهران گردان بود / شعله آن جانب رود هم کان بود\nنور روزن گرد خانه می‌دود / زانک خور برجی به برجی می‌رود\nهر که را با اختری پیوستگیست / مر ورا با اختر خود هم‌تگیست\nطالعش گر زهره باشد در طرب / میل کلی دارد و عشق و طلب\nور بود مریخی خون‌ریزخو / جنگ و بهتان و خصومت جوید او\nاخترانند از ورای اختران / که احتراق و نحس نبود اندر آن\nسایران در آسمانهای دگر / غیر این هفت آسمان معتبر\nراسخان در تاب انوار خدا / نه به هم پیوسته نه از هم جدا\nهر که باشد طالع او زان نجوم / نفس او کفار سوزد در رجوم\nخشم مریخی نباشد خشم او / منقلب رو غالب و مغلوب خو\nنور غالب ایمن از نقص و غسق / درمیان اصبعین نور حق\nحق فشاند آن نور را بر جانها / مقبلان بر داشته دامانها\nو آن نثار نور را وا یافته / روی از غیر خدا برتافته\nهر که را دامان عشقی نابده / زان نثار نور بی بهره شده\nجزوها را رویها سوی کلست / بلبلان را عشق با روی گلست\nگاو را رنگ از برون و مرد را / از درون جو رنگ سرخ و زرد را\nرنگهای نیک از خم صفاست / رنگ زشتان از سیاهابهٔ جفاست\nصبغة الله نام آن رنگ لطیف / لعنة الله بوی این رنگ کثیف\nآنچ از دریا به دریا می‌رود / از همانجا کامد آنجا می‌رود\nاز سر که سیلهای تیزرو / وز تن ما جان عشق آمیز رو",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1037",
        "title": "بخش ۳۷ - آتش کردن پادشاه جهود و بت نهادن پهلوی آتش کی هر که این بت ",
        "content": "آن جهود سگ ببین چه رای کرد / پهلوی آتش بتی بر پای کرد\nکانک این بت را سجود آرد برست / ور نیارد در دل آتش نشست\nچون سزای این بت نفس او نداد / از بت نفسش بتی دیگر بزاد\nمادر بتها بت نفس شماست / زانک آن بت مار و این بت اژدهاست\nآهن و سنگست نفس و بت شرار / آن شرار از آب می‌گیرد قرار\nسنگ و آهن زآب کی ساکن شود / آدمی با این دو کی ایمن بود\nبت سیاهابه‌ست در کوزه نهان / نفس مر آب سیه را چشمه دان\nآن بت منحوت چون سیل سیاه / نفس بتگر چشمه‌ای بر آب راه\nصد سبو را بشکند یکپاره سنگ / و آب چشمه می‌زهاند بی‌درنگ\nبت‌شکستن سهل باشد نیک سهل / سهل دیدن نفس را جهلست جهل\nصورت نفس ار بجویی ای پسر / قصهٔ دوزخ بخوان با هفت در\nهر نفس مکری و در هر مکر زان / غرقه صد فرعون با فرعونیان\nدر خدای موسی و موسی گریز / آب ایمان را ز فرعونی مریز\nدست را اندر احد و احمد بزن / ای برادر وا ره از بوجهل تن",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1038",
        "title": "بخش ۳۸ - به سخن آمدن طفل درمیان آتش و تحریض کردن خلق را در افتادن ب",
        "content": "یک زنی با طفل آورد آن جهود / پیش آن بت و آتش اندر شعله بود\nطفل ازو بستد در آتش در فکند / زن بترسید و دل از ایمان بکند\nخواست تا او سجده آرد پیش بت / بانگ زد آن طفل انی لم امت\nاندر آ ای مادر اینجا من خوشم / گر چه در صورت میان آتشم\nچشم‌بندست آتش از بهر حجیب / رحمتست این سر برآورده ز جیب\nاندر آ مادر ببین برهان حق / تا ببینی عشرت خاصان حق\nاندر آ و آب بین آتش‌مثال / از جهانی کآتش است آبش مثال\nاندر آ اسرار ابراهیم بین / کو در آتش یافت سرو و یاسمین\nمرگ می‌دیدم گه زادن ز تو / سخت خوفم بود افتادن ز تو\nچون بزادم رستم از زندان تنگ / در جهان خوش‌هوای خوب‌رنگ\nمن جهان را چون رحم دیدم کنون / چون درین آتش بدیدم این سکون\nاندرین آتش بدیدم عالمی / ذره ذره اندرو عیسی‌دمی\nنک جهان نیست‌شکل هست‌ذات / و آن جهان هست شکل بی‌ثبات\nاندر آ مادر بحق مادری / بین که این آذر ندارد آذری\nاندر آ مادر که اقبال آمدست / اندر آ مادر مده دولت ز دست\nقدرت آن سگ بدیدی اندر آ / تا ببینی قدرت و لطف خدا\nمن ز رحمت می‌کشانم پای تو / کز طرب خود نیستم پروای تو\nاندر آ و دیگران را هم بخوان / کاندر آتش شاه بنهادست خوان\nاندر آیید ای مسلمانان همه / غیر عذب دین عذابست آن همه\nاندر آیید ای همه پروانه‌وار / اندرین بهره که دارد صد بهار\nبانگ می‌زد درمیان آن گروه / پر همی شد جان خلقان از شکوه\nخلق خود را بعد از آن بی‌خویشتن / می‌فکندند اندر آتش مرد و زن\nبی‌موکل بی‌کشش از عشق دوست / زانک شیرین کردن هر تلخ ازوست\nتا چنان شد کان عوانان خلق را / منع می‌کردند کآتش در میا\nآن یهودی شد سیه‌رو و خجل / شد پشیمان زین سبب بیماردل\nکاندر ایمان خلق عاشق‌تر شدند / در فنای جسم صادق‌تر شدند\nمکر شیطان هم درو پیچید شکر / دیو هم خود را سیه‌رو دید شکر\nآنچ می‌مالید در روی کسان / جمع شد در چهرهٔ آن ناکس آن\nآنک می‌درید جامهٔ خلق چست / شد دریده آن او ایشان درست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1039",
        "title": "بخش ۳۹ - کژ ماندن دهان آن مرد کی نام محمد را صلی‌الله علیه و سلم بت",
        "content": "آن دهان کژ کرد و از تسخر بخواند / مر محمد را دهانش کژ بماند\nباز آمد کای محمد عفو کن / ای ترا الطاف و علم من لدن\nمن ترا افسوس می‌کردم ز جهل / من بدم افسوس را منسوب و اهل\nچون خدا خواهد که پردهٔ کس درد / میلش اندر طعنهٔ پاکان برد\nور خدا خواهد که پوشد عیب کس / کم زند در عیب معیوبان نفس\nچون خدا خواهد که‌مان یاری کند / میل ما را جانب زاری کند\nای خنک چشمی که آن گریان اوست / وی همایون دل که آن بریان اوست\nآخر هر گریه آخر خنده‌ایست / مرد آخربین مبارک بنده‌ایست\nهر کجا آب روان سبزه بود / هر کجا اشکی روان رحمت شود\nباش چون دولاب نالان چشم تر / تا ز صحن جانت بر روید خضر\nاشک خواهی رحم کن بر اشک‌بار / رحم خواهی بر ضعیفان رحم آر",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1040",
        "title": "بخش ۴۰ - عتاب کردن آتش را آن پادشاه جهود",
        "content": "رو به آتش کرد شه کای تندخو / آن جهان سوز طبیعی خوت کو\nچون نمی‌سوزی چه شد خاصیتت / یا ز بخت ما دگر شد نیتت\nمی‌نبخشایی تو بر آتش‌پرست / آنک نپرستد ترا او چون برست\nهرگز ای آتش تو صابر نیستی / چون نسوزی چیست قادر نیستی\nچشم‌بندست این عجب یا هوش‌بند / چون نسوزاند چنین شعلهٔ بلند\nجادوی کردت کسی یا سیمیاست / یا خلاف طبع تو از بخت ماست\nگفت آتش من همانم ای شمن / اندر آ تا تو ببینی تاب من\nطبع من دیگر نگشت و عنصرم / تیغ حقم هم بدستوری برم\nبر در خرگهٔ سگان ترکمان / چاپلوسی کرده پیش میهمان\nور بخرگه بگذرد بیگانه‌رو / حمله بیند از سگان شیرانه او\nمن ز سگ کم نیستم در بندگی / کم ز ترکی نیست حق در زندگی\nآتش طبعت اگر غمگین کند / سوزش از امر ملیک دین کند\nآتش طبعت اگر شادی دهد / اندرو شادی ملیک دین نهد\nچونک غم‌بینی تو استغفار کن / غم بامر خالق آمد کار کن\nچون بخواهد عین غم شادی شود / عین بند پای آزادی شود\nباد و خاک و آب و آتش بنده‌اند / با من و تو مرده با حق زنده‌اند\nپیش حق آتش همیشه در قیام / همچو عاشق روز و شب پیچان مدام\nسنگ بر آهن زنی بیرون جهد / هم به امر حق قدم بیرون نهد\nآهن و سنگ هوا بر هم مزن / کین دو می‌زایند همچون مرد و زن\nسنگ و آهن خود سبب آمد ولیک / تو به بالاتر نگر ای مرد نیک\nکین سبب را آن سبب آورد پیش / بی‌سبب کی شد سبب هرگز ز خویش\nو آن سببها کانبیا را رهبرند / آن سببها زین سببها برترند\nاین سبب را آن سبب عامل کند / باز گاهی بی بر و عاطل کند\nاین سبب را محرم آمد عقلها / و آن سببهاراست محرم انبیا\nاین سبب چه بود بتازی گو رسن / اندرین چه این رسن آمد بفن\nگردش چرخه رسن را علتست / چرخه گردان را ندیدن زلتست\nاین رسنهای سببها در جهان / هان و هان زین چرخ سرگردان مدان\nتا نمانی صفر و سرگردان چو چرخ / تا نسوزی تو ز بی‌مغزی چو مرخ\nباد آتش می‌شود از امر حق / هر دو سرمست آمدند از خمر حق\nآب حلم و آتش خشم ای پسر / هم ز حق بینی چو بگشایی بصر\nگر نبودی واقف از حق جان باد / فرق کی کردی میان قوم عاد\nهود گرد مؤمنان خطی کشید / نرم می‌شد باد کانجا می‌رسید\nهر که بیرون بود زان خط جمله را / پاره پاره می‌گسست اندر هوا\nهمچنین شیبان راعی می‌کشید / گرد بر گرد رمه خطی پدید\nچون بجمعه می‌شد او وقت نماز / تا نیارد گرگ آنجا ترک‌تاز\nهیچ گرگی در نرفتی اندر آن / گوسفندی هم نگشتی زان نشان\nباد حرص گرگ و حرص گوسفند / دایرهٔ مرد خدا را بود بند\nهمچنین باد اجل با عارفان / نرم و خوش همچون نسیم یوسفان\nآتش ابراهیم را دندان نزد / چون گزیدهٔ حق بود چونش گزد\nز آتش شهوت نسوزد اهل دین / باقیان را برده تا قعر زمین\nموج دریا چون بامر حق بتاخت / اهل موسی را ز قبطی وا شناخت\nخاک قارون را چو فرمان در رسید / با زر و تختش به قعر خود کشید\nآب و گل چون از دم عیسی چرید / بال و پر بگشاد مرغی شد پرید\nهست تسبیحت بخار آب و گل / مرغ جنت شد ز نفخ صدق دل\nکوه طور از نور موسی شد به رقص / صوفی کامل شد و رست او ز نقص\nچه عجب گر کوه صوفی شد عزیز / جسم موسی از کلوخی بود نیز",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1041",
        "title": "بخش ۴۱ - طنز و انکار کردن پادشاه جهود و قبول ناکردن نصیحت خاصان خوی",
        "content": "این عجایب دید آن شاه جهود / جز که طنز و جز که انکارش نبود\nناصحان گفتند از حد مگذران / مرکب استیزه را چندین مران\nناصحان را دست بست و بند کرد / ظلم را پیوند در پیوند کرد\nبانگ آمد کار چون اینجا رسید / پای دار ای سگ که قهر ما رسید\nبعد از آن آتش چهل گز بر فروخت / حلقه گشت و آن جهودان را بسوخت\nاصل ایشان بود آتش ز ابتدا / سوی اصل خویش رفتند انتها\nهم ز آتش زاده بودند آن فریق / جزوها را سوی کل باشد طریق\nآتشی بودندمؤمن‌سوز و بس / سوخت خود را آتش ایشان چو خس\nآنک بودست امه الهاویه / هاویه آمد مرورا زاویه\nمادر فرزند جویان ویست / اصلها مر فرعها را در پیست\nآبها در حوض اگر زندانیست / باد نشفش می‌کند کار کانیست\nمی‌رهاند می‌برد تا معدنش / اندک اندک تا نبینی بردنش\nوین نفس جانهای ما را همچنان / اندک اندک دزدد از حبس جهان\nتا الیه یصعد اطیاب الکلم / صاعدا منا الی حیث علم\nترتقی انفاسنا بالمنتقی / متحفا منا الی دار البقا\nثم تاتینا مکافات المقال / ضعف ذاک رحمة من ذی الجلال\nثم یلجینا الی امثالها / کی ینال العبد مما نالها\nهکذی تعرج و تنزل دائما / ذا فلا زلت علیه قائما\nپارسی گوییم یعنی این کشش / زان طرف آید که آمد آن چشش\nچشم هر قومی به سویی مانده‌ست / کان طرف یک روز ذوقی رانده‌ست\nذوق جنس از جنس خود باشد یقین / ذوق جزو از کل خود باشد ببین\nیا مگر آن قابل جنسی بود / چون بدو پیوست جنس او شود\nهمچو آب و نان که جنس ما نبود / گشت جنس ما و اندر ما فزود\nنقش جنسیت ندارد آب و نان / ز اعتبار آخر آن را جنس دان\nور ز غیر جنس باشد ذوق ما / آن مگر مانند باشد جنس را\nآنک مانندست باشد عاریت / عاریت باقی نماند عاقبت\nمرغ را گر ذوق آید از صفیر / چونک جنس خود نیابد شد نفیر\nتشنه را گر ذوق آید از سراب / چون رسد در وی گریزد جوید آب\nمفلسان هم خوش شوند از زر قلب / لیک آن رسوا شود در دار ضرب\nتا زر اندودیت از ره نفکند / تا خیال کژ ترا چه نفکند\nاز کلیله باز جو آن قصه را / واندر آن قصه طلب کن حصه را",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1042",
        "title": "بخش ۴۲ - بیان توکل و ترک جهد گفتن نخچیران بشیر",
        "content": "طایفهٔ نخچیر در وادی خوش / بودشان از شیر دایم کش‌مکش\nبس که آن شیر از کمین می در ربود / آن چرا بر جمله ناخوش گشته بود\nحیله کردند آمدند ایشان بشیر / کز وظیفه ما ترا داریم سیر\nبعد ازین اندر پی صیدی میا / تا نگردد تلخ بر ما این گیا",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1043",
        "title": "بخش ۴۳ - جواب گفتن شیر نخچیران را و فایدهٔ جهد گفتن",
        "content": "گفت آری گر وفا بینم نه مکر / مکرها بس دیده‌ام از زید و بکر\nمن هلاک فعل و مکر مردمم / من گزیدهٔ زخم مار و کزدمم\nمردم نفس از درونم در کمین / از همه مردم بتر در مکر و کین\nگوش من لایلدغ المؤمن شنید / قول پیغامبر بجان و دل گزید",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1044",
        "title": "بخش ۴۴ - ترجیح نهادن نخچیران توکل را بر جهد و اکتساب",
        "content": "جمله گفتند ای حکیم با خبر / الحذر دع لیس یغنی عن قدر\nدر حذر شوریدن شور و شرست / رو توکل کن توکل بهترست\nبا قضا پنجه مزن ای تند و تیز / تا نگیرد هم قضا با تو ستیز\nمرده باید بود پیش حکم حق / تا نیاید زخم از رب الفلق",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1045",
        "title": "بخش ۴۵ - ترجیح نهادن شیر جهد و اکتساب را بر توکل و تسلیم",
        "content": "گفت آری گر توکل رهبرست / این سبب هم سنت پیغمبرست\nگفت پیغامبر به آواز بلند / با توکل زانوی اشتر ببند\nرمز الکاسب حبیب الله شنو / از توکل در سبب کاهل مشو",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1046",
        "title": "بخش ۴۶ - ترجیح نهادن نخچیران توکل را بر اجتهاد",
        "content": "قوم گفتندش که کسب از ضعف خلق / لقمهٔ تزویر دان بر قدر حلق\nنیست کسبی از توکل خوب‌تر / چیست از تسلیم خود محبوب‌تر\nبس گریزند از بلا سوی بلا / بس جهند از مار سوی اژدها\nحیله کرد انسان و حیله‌ش دام بود / آنک جان پنداشت خون‌آشام بود\nدر ببست و دشمن اندر خانه بود / حیلهٔ فرعون زین افسانه بود\nصد هزاران طفل کشت آن کینه‌کش / وانک او می‌جست اندر خانه‌اش\nدیدهٔ ما چون بسی علت دروست / رو فنا کن دید خود در دید دوست\nدید ما را دید او نعم العوض / یابی اندر دید او کل غرض\nطفل تا گیرا و تا پویا نبود / مرکبش جز گردن بابا نبود\nچون فضولی گشت و دست و پا نمود / در عنا افتاد و در کور و کبود\nجانهای خلق پیش از دست و پا / می‌پریدند از وفا اندر صفا\nچون بامر اهبطوا بندی شدند / حبس خشم و حرص و خرسندی شدند\nما عیال حضرتیم و شیرخواه / گفت الخلق عیال للاله\nآنک او از آسمان باران دهد / هم تواند کو ز رحمت نان دهد",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1047",
        "title": "بخش ۴۷ - ترجیح نهادن شیر جهد را بر توکل",
        "content": "گفت شیر آری ولی رب العباد / نردبانی پیش پای ما نهاد\nپایه پایه رفت باید سوی بام / هست جبری بودن اینجا طمع خام\nپای داری چون کنی خود را تو لنگ / دست داری چون کنی پنهان تو چنگ\nخواجه چون بیلی به دست بنده داد / بی زبان معلوم شد او را مراد\nدست همچون بیل اشارتهای اوست / آخراندیشی عبارتهای اوست\nچون اشارتهاش را بر جان نهی / در وفای آن اشارت جان دهی\nپس اشارتهای اسرارت دهد / بار بر دارد ز تو کارت دهد\nحاملی محمول گرداند ترا / قابلی مقبول گرداند ترا\nقابل امر ویی قایل شوی / وصل جویی بعد از آن واصل شوی\nسعی شکر نعمتش قدرت بود / جبر تو انکار آن نعمت بود\nشکر قدرت قدرتت افزون کند / جبر نعمت از کفت بیرون کند\nجبر تو خفتن بود در ره مخسپ / تا نبینی آن در و درگه مخسپ\nهان مخسپ ای کاهل بی‌اعتبار / جز به زیر آن درخت میوه‌دار\nتا که شاخ افشان کند هر لحظه باد / بر سر خفته بریزد نقل و زاد\nجبر و خفتن درمیان ره‌زنان / مرغ بی‌هنگام کی یابد امان\nور اشارتهاش را بینی زنی / مرد پنداری و چون بینی زنی\nاین قدر عقلی که داری گم شود / سر که عقل از وی بپرد دم شود\nزانک بی‌شکری بود شوم و شنار / می‌برد بی‌شکر را در قعر نار\nگر توکل می‌کنی در کار کن / کشت کن پس تکیه بر جبار کن",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1048",
        "title": "بخش ۴۸ - باز ترجیح نهادن نخچیران توکل را بر جهد",
        "content": "جمله با وی بانگها بر داشتند / کان حریصان که سببها کاشتند\nصد هزار اندر هزار از مرد و زن / پس چرا محروم ماندند از زمن\nصد هزاران قرن ز آغاز جهان / همچو اژدرها گشاده صد دهان\nمکرها کردند آن دانا گروه / که ز بن بر کنده شد زان مکر کوه\nکرد وصف مکرهاشان ذوالجلال / لتزول منه اقلال الجبال\nجز که آن قسمت که رفت اندر ازل / روی ننمود از شکار و از عمل\nجمله افتادند از تدبیر و کار / ماند کار و حکمهای کردگار\nکسپ جز نامی مدان ای نامدار / جهد جز وهمی مپندار ای عیار",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1049",
        "title": "بخش ۴۹ - نگریستن عزرائیل بر مردی و گریختن آن مرد در سرای سلیمان و ت",
        "content": "زاد مردی چاشتگاهی در رسید / در سرا عدل سلیمان در دوید\nرویش از غم زرد و هر دو لب کبود / پس سلیمان گفت ای خواجه چه بود\nگفت عزرائیل در من این چنین / یک نظر انداخت پر از خشم و کین\nگفت هین اکنون چه می‌خواهی بخواه / گفت فرما باد را ای جان پناه\nتا مرا زینجا به هندستان برد / بوک بنده کان طرف شد جان برد\nنک ز درویشی گریزانند خلق / لقمهٔ حرص و امل زانند خلق\nترس درویشی مثال آن هراس / حرص و کوشش را تو هندستان شناس\nباد را فرمود تا او را شتاب / برد سوی قعر هندستان بر آب\nروز دیگر وقت دیوان و لقا / پس سلیمان گفت عزرائیل را\nکان مسلمان را بخشم از بهر آن / بنگریدی تا شد آواره ز خان\nگفت من از خشم کی کردم نظر / از تعجب دیدمش در ره‌گذر\nکه مرا فرمود حق کامروز هان / جان او را تو بهندستان ستان\nاز عجب گفتم گر او را صد پرست / او به هندستان شدن دور اندرست\nتو همه کار جهان را همچنین / کن قیاس و چشم بگشا و ببین\nاز کی بگریزیم از خود ای محال / از کی برباییم از حق ای وبال",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1050",
        "title": "بخش ۵۰ - باز ترجیح نهادن شیر جهد را بر توکل و فواید جهد را بیان کرد",
        "content": "شیر گفت آری ولیکن هم ببین / جهدهای انبیا و مؤمنین\nحق تعالی جهدشان را راست کرد / آنچ دیدند از جفا و گرم و سرد\nحیله‌هاشان جمله حال آمد لطیف / کل شیء من ظریف هو ظریف\nدامهاشان مرغ گردونی گرفت / نقصهاشان جمله افزونی گرفت\nجهد می‌کن تا توانی ای کیا / در طریق انبیاء و اولیا\nبا قضا پنجه زدن نبود جهاد / زانک این را هم قضا بر ما نهاد\nکافرم من گر زیان کردست کس / در ره ایمان و طاعت یک نفس\nسر شکسته نیست این سر را مبند / یک دو روزک جهد کن باقی بخند\nبد محالی جست کو دنیا بجست / نیک حالی جست کو عقبی بجست\nمکرها در کسب دنیا باردست / مکرها در ترک دنیا واردست\nمکر آن باشد که زندان حفره کرد / آنک حفره بست آن مکریست سرد\nاین جهان زندان و ما زندانیان / حفره‌کن زندان و خود را وا رهان\nچیست دنیا از خدا غافل بدن / نه قماش و نقده و میزان و زن\nمال را کز بهر دین باشی حمول / نعم مال صالح خواندش رسول\nآب در کشتی هلاک کشتی است / آب اندر زیر کشتی پشتی است\nچونک مال و ملک را از دل براند / زان سلیمان خویش جز مسکین نخواند\nکوزهٔ سربسته اندر آب زفت / از دل پر باد فوق آب رفت\nباد درویشی چو در باطن بود / بر سر آب جهان ساکن بود\nگر چه جملهٔ این جهان ملک ویست / ملک در چشم دل او لاشی‌ست\nپس دهان دل ببند و مهر کن / پر کنش از باد کبر من لدن\nجهد حقست و دوا حقست و درد / منکر اندر نفی جهدش جهد کرد",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1051",
        "title": "بخش ۵۱ - مقرر شدن ترجیح جهد بر توکل",
        "content": "زین نمط بسیار برهان گفت شیر / کز جواب آن جبریان گشتند سیر\nروبه و آهو و خرگوش و شغال / جبر را بگذاشتند و قیل و قال\nعهدها کردند با شیر ژیان / کاندرین بیعت نیفتد در زیان\nقسم هر روزش بیاید بی‌جگر / حاجتش نبود تقاضایی دگر\nقرعه بر هر که فتادی روز روز / سوی آن شیر او دویدی همچو یوز\nچون به خرگوش آمد این ساغر بدور / بانگ زد خرگوش کاخر چند جور",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1052",
        "title": "بخش ۵۲ - انکار کردن نخچیران بر خرگوش در تاخیر رفتن بر شیر",
        "content": "قوم گفتندش که چندین گاه ما / جان فدا کردیم در عهد و وفا\nتو مجو بدنامی ما ای عنود / تا نرنجد شیر رو رو زود زود",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1053",
        "title": "بخش ۵۳ - جواب گفتن خرگوش ایشان را",
        "content": "گفت ای یاران مرا مهلت دهید / تا بمکرم از بلا بیرون جهید\nتا امان یابد بمکرم جانتان / ماند این میراث فرزندانتان\nهر پیمبر امتان را در جهان / همچنین تا مخلصی می‌خواندشان\nکز فلک راه برون شو دیده بود / در نظر چون مردمک پیچیده بود\nمردمش چون مردمک دیدند خرد / در بزرگی مردمک کس ره نبرد",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1054",
        "title": "بخش ۵۴ - اعتراض نخچیران بر سخن خرگوش",
        "content": "قوم گفتندش که ای خرگوش دار / خویش را اندازهٔ خرگوش دار\nهین چه لافست این که از تو بهتران / در نیاوردند اندر خاطر آن\nمعجبی یا خود قضامان در پیست / ور نه این دم لایق چون تو کیست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1055",
        "title": "بخش ۵۵ - جواب خرگوش نخچیران را",
        "content": "گفت ای یاران حقم الهام داد / مر ضعیفی را قوی رایی فتاد\nآنچ حق آموخت مر زنبور را / آن نباشد شیر را و گور را\nخانه‌ها سازد پر از حلوای تر / حق برو آن علم را بگشاد در\nآنچ حق آموخت کرم پیله را / هیچ پیلی داند آن گون حیله را\nآدم خاکی ز حق آموخت علم / تا به هفتم آسمان افروخت علم\nنام و ناموس ملک را در شکست / کوری آنکس که در حق درشکست\nزاهد ششصد هزاران ساله را / پوزبندی ساخت آن گوساله را\nتا نتاند شیر علم دین کشید / تا نگردد گرد آن قصر مشید\nعلمهای اهل حس شد پوزبند / تا نگیرد شیر از آن علم بلند\nقطرهٔ دل را یکی گوهر فتاد / کان به دریاها و گردونها نداد\nچند صورت آخر ای صورت‌پرست / جان بی‌معنیت از صورت نرست\nگر بصورت آدمی انسان بدی / احمد و بوجهل خود یکسان بدی\nنقش بر دیوار مثل آدمست / بنگر از صورت چه چیز او کمست\nجان کمست آن صورت با تاب را / رو بجو آن گوهر کم‌یاب را\nشد سر شیران عالم جمله پست / چون سگ اصحاب را دادند دست\nچه زیانستش از آن نقش نفور / چونک جانش غرق شد در بحر نور\nوصف و صورت نیست اندر خامه‌ها / عالم و عادل بود در نامه‌ها\nعالم و عادل همه معنیست بس / کش نیابی در مکان و پیش و پس\nمی‌زند بر تن ز سوی لامکان / می‌نگنجد در فلک خورشید جان",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1056",
        "title": "بخش ۵۶ - ذکر دانش خرگوش و بیان فضیلت و منافع دانستن",
        "content": "این سخن پایان ندارد هوش‌دار / هوش سوی قصهٔ خرگوش دار\nگوش خر بفروش و دیگر گوش خر / کین سخن را در نیابد گوش خر\nرو تو روبه‌بازی خرگوش بین / مکر و شیراندازی خرگوش بین\nخاتم ملک سلیمانست علم / جمله عالم صورت و جانست علم\nآدمی را زین هنر بیچاره گشت / خلق دریاها و خلق کوه و دشت\nزو پلنگ و شیر ترسان همچو موش / زو نهنگ و بحر در صفرا و جوش\nزو پری و دیو ساحلها گرفت / هر یکی در جای پنهان جا گرفت\nآدمی را دشمن پنهان بسیست / آدمی با حذر عاقل کسیست\nخلق پنهان زشتشان و خوبشان / می‌زند در دل بهر دم کوبشان\nبهر غسل ار در روی در جویبار / بر تو آسیبی زند در آب خار\nگر چه پنهان خار در آبست پست / چونک در تو می‌خلد دانی که هست\nخارخار وحیها و وسوسه / از هزاران کس بود نه یک کسه\nباش تا حسهای تو مبدل شود / تا ببینیشان و مشکل حل شود\nتا سخنهای کیان رد کرده‌ای / تا کیان را سرور خود کرده‌ای",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1057",
        "title": "بخش ۵۷ - باز طلبیدن نخچیران از خرگوش سر اندیشهٔ او را",
        "content": "بعد از آن گفتند کای خرگوش چست / در میان آر آنچ در ادراک تست\nای که با شیری تو در پیچیده‌ای / بازگو رایی که اندیشیده‌ای\nمشورت ادراک و هشیاری دهد / عقلها مر عقل را یاری دهد\nگفت پیغامبر بکن ای رای‌زن / مشورت کالمستشار مؤتمن",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1058",
        "title": "بخش ۵۸ - منع کردن خرگوش از راز ایشان را",
        "content": "گفت هر رازی نشاید باز گفت / جفت طاق آید گهی گه طاق جفت\nاز صفا گر دم زنی با آینه / تیره گردد زود با ما آینه\nدر بیان این سه کم جنبان لبت / از ذهاب و از ذهب وز مذهبت\nکین سه را خصمست بسیار و عدو / در کمینت ایستد چون داند او\nور بگویی با یکی دو الوداع / کل سر جاوز الاثنین شاع\nگر دو سه پرنده را بندی بهم / بر زمین مانند محبوس از الم\nمشورت دارند سرپوشیده خوب / در کنایت با غلط‌افکن مشوب\nمشورت کردی پیمبر بسته‌سر / گفته ایشانش جواب و بی‌خبر\nدر مثالی بسته گفتی رای را / تا ندانند خصم از سر پای را\nاو جواب خویش بگرفتی ازو / وز سؤالش می‌نبردی غیر بو",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1059",
        "title": "بخش ۵۹ - قصهٔ مکر خرگوش",
        "content": "ساعتی تاخیر کرد اندر شدن / بعد از آن شد پیش شیر پنجه‌زن\nزان سبب کاندر شدن او ماند دیر / خاک را می‌کند و می‌غرید شیر\nگفت من گفتم که عهد آن خسان / خام باشد خام و سست و نارسان\nدمدمهٔ ایشان مرا از خر فکند / چند بفریبد مرا این دهر چند\nسخت در ماند امیر سست ریش / چون نه پس بیند نه پیش از احمقیش\nراه هموارست زیرش دامها / قحط معنی درمیان نامها\nلفظها و نامها چون دامهاست / لفظ شیرین ریگ آب عمر ماست\nآن یکی ریگی که جوشد آب ازو / سخت کم‌یابست رو آن را بجو\nمنبع حکمت شود حکمت‌طلب / فارغ آید او ز تحصیل و سبب\nلوح حافظ لوح محفوظی شود / عقل او از روح محظوظی شود\nچون معلم بود عقلش ز ابتدا / بعد ازین شد عقل شاگردی ورا\nعقل چون جبریل گوید احمدا / گر یکی گامی نهم سوزد مرا\nتو مرا بگذار زین پس پیش ران / حد من این بود ای سلطان جان\nهر که ماند از کاهلی بی‌شکر و صبر / او همین داند که گیرد پای جبر\nهر که جبر آورد خود رنجور کرد / تا همان رنجوریش در گور کرد\nگفت پیغمبر که رنجوری بلاغ / رنج آرد تا بمیرد چون چراغ\nجبر چه بود بستن اشکسته را / یا بپیوستن رگی بگسسته را\nچون درین ره پای خود نشکسته‌ای / بر کی می‌خندی چه پا را بسته‌ای\nوانک پایش در ره کوشش شکست / در رسید او را براق و بر نشست\nحامل دین بود او محمول شد / قابل فرمان بد او مقبول شد\nتاکنون فرمان پذیرفتی ز شاه / بعد ازین فرمان رساند بر سپاه\nتاکنون اختر اثر کردی درو / بعد ازین باشد امیر اختر او\nگر ترا اشکال آید در نظر / پس تو شک داری در انشق القمر\nتازه کن ایمان نی از گفت زبان / ای هوا را تازه کرده در نهان\nتا هوا تازه‌ست ایمان تازه نیست / کین هوا جز قفل آن دروازه نیست\nکرده‌ای تاویل حرف بکر را / خویش را تاویل کن نه ذکر را\nبر هوا تاویل قرآن می‌کنی / پست و کژ شد از تو معنی سنی",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1060",
        "title": "بخش ۶۰ - زیافت تاویل رکیک مگس",
        "content": "آن مگس بر برگ کاه و بول خر / همچو کشتیبان همی افراشت سر\nگفت من دریا و کشتی خوانده‌ام / مدتی در فکر آن می‌مانده‌ام\nاینک این دریا و این کشتی و من / مرد کشتیبان و اهل و رای‌زن\nبر سر دریا همی راند او عمد / می‌نمودش آن قدر بیرون ز حد\nبود بی‌حد آن چمین نسبت بدو / آن نظر که بیند آن را راست کو\nعالمش چندان بود کش بینشست / چشم چندین بحر همچندینشست\nصاحب تاویل باطل چون مگس / وهم او بول خر و تصویر خس\nگر مگس تاویل بگذارد برای / آن مگس را بخت گرداند همای\nآن مگس نبود کش این عبرت بود / روح او نه در خور صورت بود",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1061",
        "title": "بخش ۶۱ - تولیدن شیر از دیر آمدن خرگوش",
        "content": "همچو آن خرگوش کو بر شیر زد / روح او کی بود اندر خورد قد\nشیر می‌گفت از سر تیزی و خشم / کز ره گوشم عدو بر بست چشم\nمکرهای جبریانم بسته کرد / تیغ چوبینشان تنم را خسته کرد\nزین سپس من نشنوم آن دمدمه / بانگ دیوانست و غولان آن همه\nبر دران ای دل تو ایشان را مه‌ایست / پوستشان برکن کشان جز پوست نیست\nپوست چه بود گفته‌های رنگ رنگ / چون زره بر آب کش نبود درنگ\nاین سخن چون پوست و معنی مغز دان / این سخن چون نقش و معنی همچو جان\nپوست باشد مغز بد را عیب‌پوش / مغز نیکو را ز غیرت غیب‌پوش\nچون قلم از باد بد دفتر ز آب / هرچه بنویسی فنا گردد شتاب\nنقش آبست ار وفا جویی از آن / باز گردی دستهای خود گزان\nباد در مردم هوا و آرزوست / چون هوا بگذاشتی پیغام هوست\nخوش بود پیغامهای کردگار / کو ز سر تا پای باشد پایدار\nخطبهٔ شاهان بگردد و آن کیا / جز کیا و خطبه‌های انبیا\nزانک بوش پادشاهان از هواست / بارنامهٔ انبیا از کبریاست\nاز درمها نام شاهان برکنند / نام احمد تا ابد بر می‌زنند\nنام احمد نام جملهٔ انبیاست / چونک صد آمد نود هم پیش ماست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1062",
        "title": "بخش ۶۲ - هم در بیان مکر خرگوش",
        "content": "در شدن خرگوش بس تاخیر کرد / مکر را با خویشتن تقریر کرد\nدر ره آمد بعد تاخیر دراز / تا به گوش شیر گوید یک دو راز\nتا چه عالمهاست در سودای عقل / تا چه با پهناست این دریای عقل\nصورت ما اندرین بحر عذاب / می‌دود چون کاسه‌ها بر روی آب\nتا نشد پر بر سر دریا چو طشت / چونک پر شد طشت در وی غرق گشت\nعقل پنهانست و ظاهر عالمی / صورت ما موج یا از وی نمی\nهر چه صورت می وسیلت سازدش / زان وسیلت بحر دور اندازدش\nتا نبیند دل دهندهٔ راز را / تا نبیند تیر دورانداز را\nاسپ خود را یاوه داند وز ستیز / می‌دواند اسپ خود در راه تیز\nاسپ خود را یاوه داند آن جواد / و اسپ خود او را کشان کرده چو باد\nدر فغان و جست و جو آن خیره‌سر / هر طرف پرسان و جویان در بدر\nکانک دزدید اسپ ما را کو و کیست / این که زیر ران تست ای خواجه چیست\nآری این اسپست لیک این اسپ کو / با خود آی ای شهسوار اسپ‌جو\nجان ز پیدایی و نزدیکیست گم / چون شکم پر آب و لب خشکی چو خم\nکی ببینی سرخ و سبز و فور را / تا نبینی پیش ازین سه نور را\nلیک چون در رنگ گم شد هوش تو / شد ز نور آن رنگها روپوش تو\nچونک شب آن رنگها مستور بود / پس بدیدی دید رنگ از نور بود\nنیست دید رنگ بی‌نور برون / همچنین رنگ خیال اندرون\nاین برون از آفتاب و از سها / واندرون از عکس انوار علا\nنور نور چشم خود نور دلست / نور چشم از نور دلها حاصلست\nباز نور نور دل نور خداست / کو ز نور عقل و حس پاک و جداست\nشب نبد نور و ندیدی رنگها / پس به ضد نور پیدا شد ترا\nدیدن نورست آنگه دید رنگ / وین به ضد نور دانی بی‌درنگ\nرنج و غم را حق پی آن آفرید / تا بدین ضد خوش‌دلی آید پدید\nپس نهانیها بضد پیدا شود / چونک حق را نیست ضد پنهان بود\nکه نظر پر نور بود آنگه برنگ / ضد به ضد پیدا بود چون روم و زنگ\nپس به ضد نور دانستی تو نور / ضد ضد را می‌نماید در صدور\nنور حق را نیست ضدی در وجود / تا به ضد او را توان پیدا نمود\nلاجرم ابصار ما لا تدرکه / و هو یدرک بین تو از موسی و که\nصورت از معنی چو شیر از بیشه دان / یا چو آواز و سخن ز اندیشه دان\nاین سخن و آواز از اندیشه خاست / تو ندانی بحر اندیشه کجاست\nلیک چون موج سخن دیدی لطیف / بحر آن دانی که باشد هم شریف\nچون ز دانش موج اندیشه بتاخت / از سخن و آواز او صورت بساخت\nاز سخن صورت بزاد و باز مرد / موج خود را باز اندر بحر برد\nصورت از بی‌صورتی آمد برون / باز شد که انا الیه راجعون\nپس ترا هر لحظه مرگ و رجعتیست / مصطفی فرمود دنیا ساعتیست\nفکر ما تیریست از هو در هوا / در هوا کی پاید آید تا خدا\nهر نفس نو می‌شود دنیا و ما / بی‌خبر از نو شدن اندر بقا\nعمر همچون جوی نو نو می‌رسد / مستمری می‌نماید در جسد\nآن ز تیزی مستمر شکل آمده‌ست / چون شرر کش تیز جنبانی بدست\nشاخ آتش را بجنبانی بساز / در نظر آتش نماید بس دراز\nاین درازی مدت از تیزی صنع / می‌نماید سرعت‌انگیزی صنع\nطالب این سر اگر علامه‌ایست / نک حسام‌الدین که سامی نامه‌ایست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1063",
        "title": "بخش ۶۳ - رسیدن خرگوش به شیر",
        "content": "شیر اندر آتش و در خشم و شور / دید کان خرگوش می‌آید ز دور\nمی‌دود بی‌دهشت و گستاخ او / خشمگین و تند و تیز و ترش‌رو\nکز شکسته آمدن تهمت بود / وز دلیری دفع هر ریبت بود\nچون رسید او پیشتر نزدیک صف / بانگ بر زد شیرهای ای ناخلف\nمن که پیلان را ز هم بدریده‌ام / من که گوش شیر نر مالیده‌ام\nنیم خرگوشی که باشد که چنین / امر ما را افکند او بر زمین\nترک خواب غفلت خرگوش کن / غرهٔ این شیر ای خرگوش کن",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1064",
        "title": "بخش ۶۴ - عذر گفتن خرگوش",
        "content": "گفت خرگوش الامان عذریم هست / گر دهد عفو خداوندیت دست\nگفت چه عذر ای قصور ابلهان / این زمان آیند در پیش شهان\nمرغ بی‌وقتی سرت باید برید / عذر احمق را نمی‌شاید شنید\nعذر احمق بتر از جرمش بود / عذر نادان زهر هر دانش بود\nعذرت ای خرگوش از دانش تهی / من نه خرگوشم که در گوشم نهی\nگفت ای شه ناکسی را کس شمار / عذر استم دیده‌ای را گوش دار\nخاص از بهر زکات جاه خود / گمرهی را تو مران از راه خود\nبحر کو آبی به هر جو می‌دهد / هر خسی را بر سر و رو می‌نهد\nکم نخواهد گشت دریا زین کرم / از کرم دریا نگردد بیش و کم\nگفت دارم من کرم بر جای او / جامهٔ هر کس برم بالای او\nگفت بشنو گر نباشم جای لطف / سر نهادم پیش اژدرهای عنف\nمن بوقت چاشت در راه آمدم / با رفیق خود سوی شاه آمدم\nبا من از بهر تو خرگوشی دگر / جفت و همره کرده بودند آن نفر\nشیری اندر راه قصد بنده کرد / قصد هر دو همره آینده کرد\nگفتمش ما بنده شاهنشهیم / خواجه تاشان که آن درگهیم\nگفت شاهنشه کی باشد شرم دار / پیش من تو یاد هر ناکس میار\nهم ترا و هم شهت را بر درم / گر تو با یارت بگردید از درم\nگفتمش بگذار تا بار دگر / روی شه بینم برم از تو خبر\nگفت همره را گرو نه پیش من / ور نه قربانی تو اندر کیش من\nلابه کردیمش بسی سودی نکرد / یار من بستد مرا بگذاشت فرد\nیارم از زفتی دو چندان بد که من / هم بلطف و هم بخوبی هم بتن\nبعد ازین زان شیر این ره بسته شد / حال ما این بود و با تو گفته شد\nاز وظیفه بعد ازین اومید بر / حق همی گویم ترا والحق مر\nگر وظیفه بایدت ره پاک کن / هین بیا و دفع آن بی‌باک کن",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1065",
        "title": "بخش ۶۵ - جواب گفتن شیر خرگوش را و روان شدن با او",
        "content": "گفت بسم الله بیا تا او کجاست / پیش در شو گر همی گویی تو راست\nتا سزای او و صد چون او دهم / ور دروغست این سزای تو دهم\nاندر آمد چون قلاووزی به پیش / تا برد او را به سوی دام خویش\nسوی چاهی کو نشانش کرده بود / چاه مغ را دام جانش کرده بود\nمی‌شدند این هر دو تا نزدیک چاه / اینت خرگوشی چو آبی زیر کاه\nآب کاهی را به هامون می‌برد / آب کوهی را عجب چون می‌برد\nدام مکر او کمند شیر بود / طرفه خرگوشی که شیری می‌ربود\nموسیی فرعون را با رود نیل / می‌کشد با لشکر و جمع ثقیل\nپشه‌ای نمرود را با نیم پر / می‌شکافد بی‌محابا درز سر\nحال آن کو قول دشمن را شنود / بین جزای آنک شد یار حسود\nحال فرعونی که هامان را شنود / حال نمرودی که شیطان را شنود\nدشمن ار چه دوستانه گویدت / دام دان گر چه ز دانه گویدت\nگر ترا قندی دهد آن زهر دان / گر بتن لطفی کند آن قهر دان\nچون قضا آید نبینی غیر پوست / دشمنان را باز نشناسی ز دوست\nچون چنین شد ابتهال آغاز کن / ناله و تسبیح و روزه ساز کن\nناله می‌کن کای تو علام الغیوب / زیر سنگ مکر بد ما را مکوب\nگر سگی کردیم ای شیرآفرین / شیر را مگمار بر ما زین کمین\nآب خوش را صورت آتش مده / اندر آتش صورت آبی منه\nاز شراب قهر چون مستی دهی / نیستها را صورت هستی دهی\nچیست مستی بند چشم از دید چشم / تا نماند سنگ گوهر پشم یشم\nچیست مستی حسها مبدل شدن / چوب گز اندر نظر صندل شدن",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1066",
        "title": "بخش ۶۶ - قصهٔ هدهد و سلیمان در بیان آنک چون قضا آید چشمهای روشن بست",
        "content": "چون سلیمان را سراپرده زدند / جمله مرغانش به خدمت آمدند\nهم‌زبان و محرم خود یافتند / پیش او یک یک بجان بشتافتند\nجمله مرغان ترک کرده چیک چیک / با سلیمان گشته افصح من اخیک\nهمزبانی خویشی و پیوندی است / مرد با نامحرمان چون بندی است\nای بسا هندو و ترک همزبان / ای بسا دو ترک چون بیگانگان\nپس زبان محرمی خود دیگرست / همدلی از همزبانی بهترست\nغیرنطق و غیر ایما و سجل / صد هزاران ترجمان خیزد ز دل\nجمله مرغان هر یکی اسرار خود / از هنر وز دانش و از کار خود\nبا سلیمان یک بیک وا می‌نمود / از برای عرضه خود را می‌ستود\nاز تکبر نه و از هستی خویش / بهر آن تا ره دهد او را به پیش\nچون بباید برده را از خواجه‌ای / عرضه دارد از هنر دیباجه‌ای\nچونک دارد از خریداریش ننگ / خود کند بیمار و کر و شل و لنگ\nنوبت هدهد رسید و پیشه‌اش / و آن بیان صنعت و اندیشه‌اش\nگفت ای شه یک هنر کان کهترست / باز گویم گفت کوته بهترست\nگفت بر گو تا کدامست آن هنر / گفت من آنگه که باشم اوج بر\nبنگرم از اوج با چشم یقین / من ببینم آب در قعر زمین\nتا کجایست و چه عمقستش چه رنگ / از چه می‌جوشد ز خاکی یا ز سنگ\nای سلیمان بهر لشگرگاه را / در سفر می‌دار این آگاه را\nپس سلیمان گفت ای نیکو رفیق / در بیابانهای بی آب عمیق",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1067",
        "title": "بخش ۶۷ - طعنهٔ زاغ در دعوی هدهد",
        "content": "زاغ چون بشنود آمد از حسد / با سلیمان گفت کو کژ گفت و بد\nاز ادب نبود به پیش شه مقال / خاصه خودلاف دروغین و محال\nگر مر او را این نظر بودی مدام / چون ندیدی زیر مشتی خاک دام\nچون گرفتار آمدی در دام او / چون قفس اندر شدی ناکام او\nپس سلیمان گفت ای هدهد رواست / کز تو در اول قدح این درد خاست\nچون نمایی مستی ای خورده تو دوغ / پیش من لافی زنی آنگه دروغ",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1068",
        "title": "بخش ۶۸ - جواب گفتن هدهد طعنهٔ زاغ را",
        "content": "گفت ای شه بر من عور گدای / قول دشمن مشنو از بهر خدای\nگر به بطلانست دعوی کردنم / من نهادم سر ببر این گردنم\nزاغ کو حکم قضا را منکرست / گر هزاران عقل دارد کافرست\nدر تو تا کافی بود از کافران / جای گند و شهوتی چون کاف ران\nمن ببینم دام را اندر هوا / گر نپوشد چشم عقلم را قضا\nچون قضا آید شود دانش بخواب / مه سیه گردد بگیرد آفتاب\nاز قضا این تعبیه کی نادرست / از قضا دان کو قضا را منکرست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1069",
        "title": "بخش ۶۹ - قصهٔ آدم علیه‌السلام و بستن قضا نظر او را از مراعات صریح ن",
        "content": "بوالبشر کو علم الاسما بگست / صد هزاران علمش اندر هر رگست\nاسم هر چیزی چنان کان چیز هست / تا به پایان جان او را داد دست\nهر لقب کو داد آن مبدل نشد / آنک چستش خواند او کاهل نشد\nهر که اول مؤمنست اول بدید / هر که آخر کافر او را شد پدید\nاسم هر چیزی تو از دانا شنو / سر رمز علم الاسما شنو\nاسم هر چیزی بر ما ظاهرش / اسم هر چیزی بر خالق سرش\nنزد موسی نام چوبش بد عصا / نزد خالق بود نامش اژدها\nبد عمر را نام اینجا بت‌پرست / لیک مؤمن بود نامش در الست\nآنک بد نزدیک ما نامش منی / پیش حق این نقش بد که با منی\nصورتی بود این منی اندر عدم / پیش حق موجود نه بیش و نه کم\nحاصل آن آمد حقیقت نام ما / پیش حضرت کان بود انجام ما\nمرد را بر عاقبت نامی نهد / نی بر آن کو عاریت نامی نهد\nچشم آدم چون به نور پاک دید / جان و سر نامها گشتش پدید\nچون ملک انوار حق در وی بیافت / در سجود افتاد و در خدمت شتافت\nمدح این آدم که نامش می‌برم / قاصرم گر تا قیامت بشمرم\nاین همه دانست و چون آمد قضا / دانش یک نهی شد بر وی خطا\nکای عجب نهی از پی تحریم بود / یا به تاویلی بد و توهیم بود\nدر دلش تاویل چون ترجیح یافت / طبع در حیرت سوی گندم شتافت\nباغبان را خار چون در پای رفت / دزد فرصت یافت کالا برد تفت\nچون ز حیرت رست باز آمد به راه / دید برده دزد رخت از کارگاه\nربنا انا ظلمنا گفت و آه / یعنی آمد ظلمت و گم گشت راه\nپس قضا ابری بود خورشیدپوش / شیر و اژدرها شود زو همچو موش\nمن اگر دامی نبینم گاه حکم / من نه تنها جاهلم در راه حکم\nای خنک آن کو نکوکاری گرفت / زور را بگذاشت او زاری گرفت\nگر قضا پوشد سیه همچون شبت / هم قضا دستت بگیرد عاقبت\nگر قضا صد بار قصد جان کند / هم قضا جانت دهد درمان کند\nاین قضا صد بار اگر راهت زند / بر فراز چرخ خرگاهت زند\nاز کرم دان این که می‌ترساندت / تا به ملک ایمنی بنشاندت\nاین سخن پایان ندارد گشت دیر / گوش کن تو قصهٔ خرگوش و شیر",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1070",
        "title": "بخش ۷۰ - پا واپس کشیدن خرگوش از شیر چون نزدیک چاه رسید",
        "content": "چونک نزد چاه آمد شیر دید / کز ره آن خرگوش ماند و پا کشید\nگفت پا واپس کشیدی تو چرا / پای را واپس مکش پیش اندر آ\nگفت کو پایم که دست و پای رفت / جان من لرزید و دل از جای رفت\nرنگ رویم را نمی‌بینی چو زر / ز اندرون خود می‌دهد رنگم خبر\nحق چو سیما را معرف خوانده‌ست / چشم عارف سوی سیما مانده‌ست\nرنگ و بو غماز آمد چون جرس / از فرس آگه کند بانگ فرس\nبانگ هر چیزی رساند زو خبر / تا بدانی بانگ خر از بانگ در\nگفت پیغامبر به تمییز کسان / مرء مخفی لدی طی‌اللسان\nرنگ رو از حال دل دارد نشان / رحمتم کن مهر من در دل نشان\nرنگ روی سرخ دارد بانگ شکر / بانگ روی زرد دارد صبر و نکر\nدر من آمد آنک دست و پا برد / رنگ رو و قوت و سیما برد\nآنک در هر چه در آید بشکند / هر درخت از بیخ و بن او بر کند\nدر من آمد آنک از وی گشت مات / آدمی و جانور جامد نبات\nاین خود اجزا اند کلیات ازو / زرد کرده رنگ و فاسد کرده بو\nتا جهان گه صابرست و گه شکور / بوستان گه حله پوشد گاه عور\nآفتابی کو بر آید نارگون / ساعتی دیگر شود او سرنگون\nاختران تافته بر چار طاق / لحظه لحظه مبتلای احتراق\nماه کو افزود ز اختر در جمال / شد ز رنج دق او همچون خیال\nاین زمین با سکون با ادب / اندر آرد زلزله‌ش در لرز تب\nای بسا که زین بلای مر دریگ / گشته است اندر جهان او خرد و ریگ\nاین هوا با روح آمد مقترن / چون قضا آید وبا گشت و عفن\nآب خوش کو روح را همشیره شد / در غدیری زرد و تلخ و تیره شد\nآتشی کو باد دارد در بروت / هم یکی بادی برو خواند یموت\nحال دریا ز اضطراب و جوش او / فهم کن تبدیلهای هوش او\nچرخ سرگردان که اندر جست و جوست / حال او چون حال فرزندان اوست\nگه حضیض و گه میانه گاه اوج / اندرو از سعد و نحسی فوج فوج\nاز خود ای جزوی ز کلها مختلط / فهم می‌کن حالت هر منبسط\nچونک کلیات را رنجست و درد / جزو ایشان چون نباشد روی‌زرد\nخاصه جزوی کو ز اضدادست جمع / ز آب و خاک و آتش و بادست جمع\nاین عجب نبود که میش از گرگ جست / این عجب کین میش دل در گرگ بست\nزندگانی آشتی ضدهاست / مرگ آنک اندر میانش جنگ خاست\nلطف حق این شیر را و گور را / الف دادست این دو ضد دور را\nچون جهان رنجور و زندانی بود / چه عجب رنجور اگر فانی بود\nخواند بر شیر او ازین رو پندها / گفت من پس مانده‌ام زین بندها",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1071",
        "title": "بخش ۷۱ - پرسیدن شیر از سبب پای واپس کشیدن خرگوش",
        "content": "شیر گفتش تو ز اسباب مرض / این سبب گو خاص کاینستم غرض\nگفت آن شیر اندرین چه ساکنست / اندرین قلعه ز آفات آمنست\nقعر چه بگزید هر که عاقلست / زانک در خلوت صفاهای دلست\nظلمت چه به که ظلمتهای خلق / سر نبرد آنکس که گیرد پای خلق\nگفت پیش آ زخمم او را قاهرست / تو ببین کان شیر در چه حاضرست\nگفت من سوزیده‌ام زان آتشی / تو مگر اندر بر خویشم کشی\nتا به پشت تو من ای کان کرم / چشم بگشایم بچه در بنگرم",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1072",
        "title": "بخش ۷۲ - نظر کردن شیر در چاه و دیدن عکس خود را و آن خرگوش را",
        "content": "چونک شیر اندر بر خویشش کشید / در پناه شیر تا چه می‌دوید\nچونک در چه بنگریدند اندر آب / اندر آب از شیر و او در تافت تاب\nشیر عکس خویش دید از آب تفت / شکل شیری در برش خرگوش زفت\nچونک خصم خویش را در آب دید / مر ورا بگذاشت و اندر چه جهید\nدر فتاد اندر چهی کو کنده بود / زانک ظلمش در سرش آینده بود\nچاه مظلم گشت ظلم ظالمان / این چنین گفتند جملهٔ عالمان\nهر که ظالم‌تر چهش با هول‌تر / عدل فرمودست بتر را بتر\nای که تو از جاه ظلمی می‌کنی / دانک بهر خویش چاهی می‌کنی\nگرد خود چون کرم پیله بر متن / بهر خود چه می‌کنی اندازه کن\nمر ضعیفان را تو بی‌خصمی مدان / از نبی ذا جاء نصر الله خوان\nگر تو پیلی خصم تو از تو رمید / نک جزا طیرا ابابیلت رسید\nگر ضعیفی در زمین خواهد امان / غلغل افتد در سپاه آسمان\nگر بدندانش گزی پر خون کنی / درد دندانت بگیرد چون کنی\nشیر خود را دید در چه وز غلو / خویش را نشناخت آن دم از عدو\nعکس خود را او عدو خویش دید / لاجرم بر خویش شمشیری کشید\nای بسا ظلمی که بینی در کسان / خوی تو باشد دریشان ای فلان\nاندریشان تافته هستی تو / از نفاق و ظلم و بد مستی تو\nآن توی و آن زخم بر خود می‌زنی / بر خود آن دم تار لعنت می‌تنی\nدر خود آن بد را نمی‌بینی عیان / ورنه دشمن بودیی خود را بجان\nحمله بر خود می‌کنی ای ساده مرد / همچو آن شیری که بر خود حمله کرد\nچون به قعر خوی خود اندر رسی / پس بدانی کز تو بود آن ناکسی\nشیر را در قعر پیدا شد که بود / نقش او آنکش دگر کس می‌نمود\nهر که دندان ضعیفی می‌کند / کار آن شیر غلط‌بین می‌کند\nمی‌ببیند خال بد بر روی عم / عکس خال تست آن از عم مرم\nمؤمنان آیینهٔ همدیگرند / این خبر می از پیمبر آورند\nپیش چشمت داشتی شیشهٔ کبود / زان سبب عالم کبودت می‌نمود\nگر نه کوری این کبودی دان ز خویش / خویش را بد گو مگو کس را تو بیش\nمؤمن ار ینظر بنور الله نبود / غیب مؤمن را برهنه چون نمود\nچون که تو ینظر بنار الله بدی / در بدی از نیکوی غافل شدی\nاندک اندک آب بر آتش بزن / تا شود نار تو نور ای بوالحزن\nتو بزن یا ربنا آب طهور / تا شود این نار عالم جمله نور\nآب دریا جمله در فرمان تست / آب و آتش ای خداوند آن تست\nگر تو خواهی آتش آب خوش شود / ور نخواهی آب هم آتش شود\nاین طلب در ما هم از ایجاد تست / رستن از بیداد یا رب داد تست\nبی‌طلب تو این طلب‌مان داده‌ای / گنج احسان بر همه بگشاده‌ای",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1073",
        "title": "بخش ۷۳ - مژده بردن خرگوش سوی نخچیران کی شیر در چاه فتاد",
        "content": "چونک خرگوش از رهایی شاد گشت / سوی نخچیران دوان شد تا به دشت\nشیر را چون دید در چه کشته زار / چرخ می‌زد شادمان تا مرغزار\nدست می‌زد چون رهید از دست مرگ / سبز و رقصان در هوا چون شاخ و برگ\nشاخ و برگ از حبس خاک آزاد شد / سر برآورد و حریف باد شد\nبرگها چون شاخ را بکشافتند / تا به بالای درخت اشتافتند\nبا زبان شطاه شکر خدا / می‌سراید هر بر و برگی جدا\nکه بپرورد اصل ما را ذوالعطا / تا درخت استغلظ آمد و استوی\nجانهای بسته اندر آب و گل / چون رهند از آب و گلها شاددل\nدر هوای عشق حق رقصان شوند / همچو قرص بدر بی‌نقصان شوند\nچشمان در رقص و جانها خود مپرس / وانک گرد جان از آنها خود مپرس\nشیر را خرگوش در زندان نشاند / ننگ شیری کو ز خرگوشی بماند\nدرچنان ننگی و آنگه این عجب / فخر دین خواهد که گویندش لقب\nای تو شیری در تک این چاه فرد / نقش چون خرگوش خونت‌ریخت و خورد\nنفس خرگوشت به صحرا در چرا / تو بقعر این چه چون و چرا\nسوی نخچیران دوید آن شیرگیر / کابشروا یا قوم اذ جاء البشیر\nمژده مژده ای گروه عیش‌ساز / کان سگ دوزخ به دوزخ رفت باز\nمژده مژده کان عدو جانها / کند قهر خالقش دندانها\nآنک از پنجه بسی سرها بکوفت / همچو خس جاروب مرگش هم بروفت",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1074",
        "title": "بخش ۷۴ - جمع شدن نخچیران گرد خرگوش و ثنا گفتن او را",
        "content": "جمع گشتند آن زمان جمله وحوش / شاد و خندان از طرب در ذوق و جوش\nحلقه کردند او چو شمعی در میان / سجده آوردند و گفتندش که هان\nتو فرشتهٔ آسمانی یا پری / نی تو عزرائیل شیران نری\nهرچه هستی جان ما قربان تست / دست بردی دست و بازویت درست\nراند حق این آب را در جوی تو / آفرین بر دست و بر بازوی تو\nباز گو تا چون سگالیدی به مکر / آن عوان را چون بمالیدی به مکر\nبازگو تا قصه درمانها شود / بازگو تا مرهم جانها شود\nبازگو کز ظلم آن استم‌نما / صد هزاران زخم دارد جان ما\nگفت تایید خدا بد ای مهان / ورنه خرگوشی کی باشد در جهان\nقوتم بخشید و دل را نور داد / نور دل مر دست و پا را زور داد\nاز بر حق می‌رسد تفضیلها / باز هم از حق رسد تبدیلها\nحق بدور نوبت این تایید را / می‌نماید اهل ظن و دید را",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1075",
        "title": "بخش ۷۵ - پند دادن خرگوش نخچیران را کی بدین شاد مشوید",
        "content": "هین بملک نوبتی شادی مکن / ای تو بستهٔ نوبت آزادی مکن\nآنک ملکش برتر از نوبت تنند / برتر از هفت انجمش نوبت زنند\nبرتر از نوبت ملوک باقیند / دور دایم روحها با ساقیند\nترک این شرب ار بگویی یک دو روز / در کنی اندر شراب خلد پوز",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1076",
        "title": "بخش ۷۶ - تفسیر رجعنا من الجهاد الاصغر الی‌الجهاد الاکبر",
        "content": "ای شهان کشتیم ما خصم برون / ماند خصمی زو بتر در اندرون\nکشتن این کار عقل و هوش نیست / شیر باطن سخرهٔ خرگوش نیست\nدوزخست این نفس و دوزخ اژدهاست / کو به دریاها نگردد کم و کاست\nهفت دریا را در آشامد هنوز / کم نگردد سوزش آن خلق‌سوز\nسنگها و کافران سنگ‌دل / اندر آیند اندرو زار و خجل\nهم نگردد ساکن از چندین غذا / تا ز حق آید مرورا این ندا\nسیر گشتی سیر گوید نه هنوز / اینت آتش اینت تابش اینت سوز\nعالمی را لقمه کرد و در کشید / معده‌اش نعره زنان هل من مزید\nحق قدم بر وی نهد از لامکان / آنگه او ساکن شود از کن فکان\nچونک جزو دوزخست این نفس ما / طبع کل دارد همیشه جزوها\nاین قدم حق را بود کو را کشد / غیر حق خود کی کمان او کشد\nدر کمان ننهند الا تیر راست / این کمان را بازگون کژ تیرهاست\nراست شو چون تیر و واره از کمان / کز کمان هر راست بجهد بی‌گمان\nچونک وا گشتم ز پیگار برون / روی آوردم به پیگار درون\nقد رجعنا من جهاد الاصغریم / با نبی اندر جهاد اکبریم\nقوت از حق خواهم و توفیق و لاف / تا به سوزن بر کنم این کوه قاف\nسهل شیری دان که صفها بشکند / شیر آنست آن که خود را بشکند",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1077",
        "title": "بخش ۷۷ - آمدن رسول روم تا امیرالمؤمنین عمر رضی‌الله عنه و دیدن او ک",
        "content": "تا عمر آمد ز قیصر یک رسول / در مدینه از بیابان نغول\nگفت کو قصر خلیفه ای حشم / تا من اسپ و رخت را آنجا کشم\nقوم گفتندش که او را قصر نیست / مر عمر را قصر جان روشنیست\nگرچه از میری ورا آوازه‌ایست / همچو درویشان مر او را کازه‌ایست\nای برادر چون ببینی قصر او / چونک در چشم دلت رستست مو\nچشم دل از مو و علت پاک آر / وانگه آن دیدار قصرش چشم دار\nهر که را هست از هوسها جان پاک / زود بیند حضرت و ایوان پاک\nچون محمد پاک شد زین نار و دود / هر کجا رو کرد وجه الله بود\nچون رفیقی وسوسهٔ بدخواه را / کی بدانی ثم وجه الله را\nهر که را باشد ز سینه فتح باب / بیند او بر چرخ دل صد آفتاب\nحق پدیدست از میان دیگران / همچو ماه اندر میان اختران\nدو سر انگشت بر دو چشم نه / هیچ بینی از جهان انصاف ده\nگر نبینی این جهان معدوم نیست / عیب جز ز انگشت نفس شوم نیست\nتو ز چشم انگشت را بر دار هین / وانگهانی هرچه می‌خواهی ببین\nنوح را گفتند امت کو ثواب / گفت او زان سوی واستغشوا ثیاب\nرو و سر در جامه‌ها پیچیده‌اید / لاجرم با دیده و نادیده‌اید\nآدمی دیدست و باقی پوستست / دید آنست آن که دید دوستست\nچونک دید دوست نبود کور به / دوست کو باقی نباشد دور به\nچون رسول روم این الفاظ تر / در سماع آورد شد مشتاق‌تر\nدیده را بر جستن عمر گماشت / رخت را و اسپ را ضایع گذاشت\nهر طرف اندر پی آن مرد کار / می‌شدی پرسان او دیوانه‌وار\nکین چنین مردی بود اندر جهان / وز جهان مانند جان باشد نهان\nجست او را تاش چون بنده بود / لاجرم جوینده یابنده بود\nدید اعرابی زنی او را دخیل / گفت عمر نک به زیر آن نخیل\nزیر خرمابن ز خلقان او جدا / زیر سایه خفته بین سایهٔ خدا",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1078",
        "title": "بخش ۷۸ - یافتن رسول روم امیرالمؤمنین عمر را رضی‌الله عنه خفته به زی",
        "content": "آمد او آنجا و از دور ایستاد / مر عمر را دید و در لرز اوفتاد\nهیبتی زان خفته آمد بر رسول / حالتی خوش کرد بر جانش نزول\nمهر و هیبت هست ضد همدگر / این دو ضد را دید جمع اندر جگر\nگفت با خود من شهان را دیده‌ام / پیش سلطانان مه و بگزیده‌ام\nاز شهانم هیبت و ترسی نبود / هیبت این مرد هوشم را ربود\nرفته‌ام در بیشهٔ شیر و پلنگ / روی من زیشان نگردانید رنگ\nبس شدستم در مصاف و کارزار / همچو شیر آن دم که باشد کارزار\nبس که خوردم بس زدم زخم گران / دل قوی‌تر بوده‌ام از دیگران\nبی‌سلاح این مرد خفته بر زمین / من به هفت اندام لرزان چیست این\nهیبت حقست این از خلق نیست / هیبت این مرد صاحب دلق نیست\nهر که ترسید از حق او تقوی گزید / ترسد از وی جن و انس و هر که دید\nاندرین فکرت به حرمت دست بست / بعد یک ساعت عمر از خواب جست\nکرد خدمت مر عمر را و سلام / گفت پیغامبر سلام آنگه کلام\nپس علیکش گفت و او را پیش خواند / ایمنش کرد و به پیش خود نشاند\nلاتخافوا هست نزل خایفان / هست در خور از برای خایف آن\nهر که ترسد مر ورا ایمن کنند / مر دل ترسنده را ساکن کنند\nآنک خوفش نیست چون گویی مترس / درس چه‌دهی نیست او محتاج درس\nآن دل از جا رفته را دلشاد کرد / خاطر ویرانش را آباد کرد\nبعد از آن گفتش سخنهای دقیق / وز صفات پاک حق نعم الرفیق\nوز نوازشهای حق ابدال را / تا بداند او مقام و حال را\nحال چون جلوه‌ست زان زیبا عروس / وین مقام آن خلوت آمد با عروس\nجلوه بیند شاه و غیر شاه نیز / وقت خلوت نیست جز شاه عزیز\nجلوه کرده خاص و عامان را عروس / خلوت اندر شاه باشد با عروس\nهست بسیار اهل حال از صوفیان / نادرست اهل مقام اندر میان\nاز منازلهای جانش یاد داد / وز سفرهای روانش یاد داد\nوز زمانی کز زمان خالی بدست / وز مقام قدس که اجلالی بدست\nوز هوایی کاندرو سیمرغ روح / پیش ازین دیدست پرواز و فتوح\nهر یکی پروازش از آفاق بیش / وز امید و نهمت مشتاق بیش\nچون عمر اغیاررو را یار یافت / جان او را طالب اسرار یافت\nشیخ کامل بود و طالب مشتهی / مرد چابک بود و مرکب درگهی\nدید آن مرشد که او ارشاد داشت / تخم پاک اندر زمین پاک کاشت",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1079",
        "title": "بخش ۷۹ - سوال کردن رسول روم از امیرالمؤمنین عمر رضی‌الله عنه",
        "content": "مرد گفتش کای امیرالمؤمنین / جان ز بالا چون در آمد در زمین\nمرغ بی‌اندازه چون شد در قفس / گفت حق بر جان فسون خواند و قصص\nبر عدمها کان ندارد چشم و گوش / چون فسون خواند همی آید به جوش\nاز فسون او عدمها زود زود / خوش معلق می‌زند سوی وجود\nباز بر موجود افسونی چو خواند / زو دو اسپه در عدم موجود راند\nگفت در گوش گل و خندانش کرد / گفت با سنگ و عقیق کانش کرد\nگفت با جسم آیتی تا جان شد او / گفت با خورشید تا رخشان شد او\nباز در گوشش دمد نکتهٔ مخوف / در رخ خورشید افتد صد کسوف\nتا به گوش ابر آن گویا چه خواند / کو چو مشک از دیدهٔ خود اشک راند\nتا به گوش خاک حق چه خوانده است / کو مراقب گشت و خامش مانده است\nدر تردد هر که او آشفته است / حق به گوش او معما گفته است\nتا کند محبوسش اندر دو گمان / آن کنم آن گفت یا خود ضد آن\nهم ز حق ترجیح یابد یک طرف / زان دو یک را برگزیند زان کنف\nگر نخواهی در تردد هوش جان / کم فشار این پنبه اندر گوش جان\nتا کنی فهم آن معماهاش را / تا کنی ادراک رمز و فاش را\nپس محل وحی گردد گوش جان / وحی چه بود گفتنی از حس نهان\nگوش جان و چشم جان جز این حس است / گوش عقل و گوش ظن زین مفلس است\nلفظ جبرم عشق را بی‌صبر کرد / وانک عاشق نیست حبس جبر کرد\nاین معیت با حقست و جبر نیست / این تجلی مه است این ابر نیست\nور بود این جبر جبر عامه نیست / جبر آن امارهٔ خودکامه نیست\nجبر را ایشان شناسند ای پسر / که خدا بگشادشان در دل بصر\nغیب و آینده بریشان گشت فاش / ذکر ماضی پیش ایشان گشت لاش\nاختیار و جبر ایشان دیگرست / قطره‌ها اندر صدفها گوهرست\nهست بیرون قطرهٔ خرد و بزرگ / در صدف آن در خردست و سترگ\nطبع ناف آهوست آن قوم را / از برون خون و درونشان مشکها\nتو مگو کین مایه بیرون خون بود / چون رود در ناف مشکی چون شود\nتو مگو کین مس برون بد محتقر / در دل اکسیر چون گیرد گهر\nاختیار و جبر در تو بد خیال / چون دریشان رفت شد نور جلال\nنان چو در سفره‌ست باشد آن جماد / در تن مردم شود او روح شاد\nدر دل سفره نگردد مستحیل / مستحیلش جان کند از سلسبیل\nقوت جانست این ای راست‌خوان / تا چه باشد قوت آن جان جان\nگوشت پارهٔ آدمی با عقل و جان / می‌شکافد کوه را با بحر و کان\nزور جان کوه کن شق حجر / زور جان جان در انشق القمر\nگر گشاید دل سر انبان راز / جان به سوی عرش سازد ترک‌تاز",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1080",
        "title": "بخش ۸۰ - اضافت کردن آدم علیه‌السلام آن زلت را به خویشتن کی ربنا ظلم",
        "content": "کرد حق و کرد ما هر دو ببین / کرد ما را هست دان پیداست این\nگر نباشد فعل خلق اندر میان / پس مگو کس را چرا کردی چنان\nخلق حق افعال ما را موجدست / فعل ما آثار خلق ایزدست\nناطقی یا حرف بیند یا غرض / کی شود یک دم محیط دو عرض\nگر به معنی رفت شد غافل ز حرف / پیش و پس یک دم نبیند هیچ طرف\nآن زمان که پیش‌بینی آن زمان / تو پس خود کی ببینی این بدان\nچون محیط حرف و معنی نیست جان / چون بود جان خالق این هر دوان\nحق محیط جمله آمد ای پسر / وا ندارد کارش از کار دگر\nگفت شیطان که بما اغویتنی / کرد فعل خود نهان دیو دنی\nگفت آدم که ظلمنا نفسنا / او ز فعل حق نبد غافل چو ما\nدر گنه او از ادب پنهانش کرد / زان گنه بر خود زدن او بر بخورد\nبعد توبه گفتش ای آدم نه من / آفریدم در تو آن جرم و محن\nنه که تقدیر و قضای من بد آن / چون به وقت عذر کردی آن نهان\nگفت ترسیدم ادب نگذاشتم / گفت هم من پاس آنت داشتم\nهر که آرد حرمت او حرمت برد / هر که آرد قند لوزینه خورد\nطیبات از بهر کی للطیبین / یار را خوش کن برنجان و ببین\nیک مثال ای دل پی فرقی بیار / تا بدانی جبر را از اختیار\nدست کان لرزان بود از ارتعاش / وانک دستی تو بلرزانی ز جاش\nهر دو جنبش آفریدهٔ حق شناس / لیک نتوان کرد این با آن قیاس\nزان پشیمانی که لرزانیدیش / مرتعش را کی پشیمان دیدیش\nبحث عقلست این چه عقل آن حیله‌گر / تا ضعیفی ره برد آنجا مگر\nبحث عقلی گر در و مرجان بود / آن دگر باشد که بحث جان بود\nبحث جان اندر مقامی دیگرست / بادهٔ جان را قوامی دیگرست\nآن زمان که بحث عقلی ساز بود / این عمر با بوالحکم همراز بود\nچون عمر از عقل آمد سوی جان / بوالحکم بوجهل شد در حکم آن\nسوی حس و سوی عقل او کاملست / گرچه خود نسبت به جان او جاهلست\nبحث عقل و حس اثر دان یا سبب / بحث جانی یا عجب یا بوالعجب\nضؤ جان آمد نماند ای مستضی / لازم و ملزوم و نافی مقتضی\nزانک بینایی که نورش بازغست / از دلیل چون عصا بس فارغست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1081",
        "title": "بخش ۸۱ - تفسیر و هو معکم اینما کنتم",
        "content": "بار دیگر ما به قصه آمدیم / ما از آن قصه برون خود کی شدیم\nگر به جهل آییم آن زندان اوست / ور به علم آییم آن ایوان اوست\nور به خواب آییم مستان وییم / ور به بیداری به دستان وییم\nور بگرییم ابر پر زرق وییم / ور بخندیم آن زمان برق وییم\nور بخشم و جنگ عکس قهر اوست / ور بصلح و عذر عکس مهر اوست\nما کییم اندر جهان پیچ پیچ / چون الف او خود چه دارد هیچ‌هیچ",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1082",
        "title": "بخش ۸۲ - سؤال کردن رسول روم از عمر رضی‌الله عنه از سبب ابتلای ارواح",
        "content": "گفت یا عمر چه حکمت بود و سر / حبس آن صافی درین جای کدر\nآب صافی در گلی پنهان شده / جان صافی بستهٔ ابدان شده\nگفت تو بحثی شگرفی می‌کنی / معنیی را بند حرفی می‌کنی\nحبس کردی معنی آزاد را / بند حرفی کرده‌ای تو یاد را\nاز برای فایده این کرده‌ای / تو که خود از فایده در پرده‌ای\nآنک از وی فایده زاییده شد / چون نبیند آنچ ما را دیده شد\nصد هزاران فایده‌ست و هر یکی / صد هزاران پیش آن یک اندکی\nآن دم نطقت که جزو جزوهاست / فایده شد کل کل خالی چراست\nتو که جزوی کار تو با فایده‌ست / پس چرا در طعن کل آری تو دست\nگفت را گر فایده نبود مگو / ور بود هل اعتراض و شکر جو\nشکر یزدان طوق هر گردن بود / نی جدال و رو ترش کردن بود\nگر ترش‌رو بودن آمد شکر و بس / پس چو سرکه شکرگویی نیست کس\nسرکه را گر راه باید در جگر / گو بشو سرکنگبین او از شکر\nمعنی اندر شعر جز با خبط نیست / چون قلاسنگست و اندر ضبط نیست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1083",
        "title": "بخش ۸۳ - در معنی آنک من اراد ان یجلس مع الله فلیجلس مع اهل التصوف",
        "content": "آن رسول از خود بشد زین یک دو جام / نی رسالت یاد ماندش نی پیام\nواله اندر قدرت الله شد / آن رسول اینجا رسید و شاه شد\nسیل چون آمد به دریا بحر گشت / دانه چون آمد به مزرع گشت کشت\nچون تعلق یافت نان با بوالبشر / نان مرده زنده گشت و با خبر\nموم و هیزم چون فدای نار شد / ذات ظلمانی او انوار شد\nسنگ سرمه چونک شد در دیدگان / گشت بینایی شد آنجا دیدبان\nای خنک آن مرد کز خود رسته شد / در وجود زنده‌ای پیوسته شد\nوای آن زنده که با مرده نشست / مرده گشت و زندگی از وی بجست\nچون تو در قرآن حق بگریختی / با روان انبیا آمیختی\nهست قرآن حالهای انبیا / ماهیان بحر پاک کبریا\nور بخوانی و نه‌ای قرآن‌پذیر / انبیا و اولیا را دیده گیر\nور پذیرایی چو بر خوانی قصص / مرغ جانت تنگ آید در قفس\nمرغ کو اندر قفس زندانیست / می‌نجوید رستن از نادانیست\nروحهایی کز قفسها رسته‌اند / انبیاء رهبر شایسته‌اند\nاز برون آوازشان آید ز دین / که ره رستن ترا اینست این\nما بذین رستیم زین تنگین قفس / جز که این ره نیست چارهٔ این قفس\nخویش را رنجور سازی زار زار / تا ترا بیرون کنند از اشتهار\nکه اشتهار خلق بند محکمست / در ره این از بند آهن کی کمست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1084",
        "title": "بخش ۸۴ - قصهٔ بازرگان کی طوطی محبوس او او را پیغام داد به طوطیان هن",
        "content": "بود بازرگان و او را طوطیی / در قفس محبوس زیبا طوطیی\nچونک بازرگان سفر را ساز کرد / سوی هندستان شدن آغاز کرد\nهر غلام و هر کنیزک را ز جود / گفت بهر تو چه آرم گوی زود\nهر یکی از وی مرادی خواست کرد / جمله را وعده بداد آن نیک مرد\nگفت طوطی را چه خواهی ارمغان / کارمت از خطهٔ هندوستان\nگفتش آن طوطی که آنجا طوطیان / چون ببینی کن ز حال من بیان\nکان فلان طوطی که مشتاق شماست / از قضای آسمان در حبس ماست\nبر شما کرد او سلام و داد خواست / وز شما چاره و ره ارشاد خواست\nگفت می‌شاید که من در اشتیاق / جان دهم اینجا بمیرم در فراق\nاین روا باشد که من در بند سخت / گه شما بر سبزه گاهی بر درخت\nاین چنین باشد وفای دوستان / من درین حبس و شما در گلستان\nیاد آرید ای مهان زین مرغ زار / یک صبوحی درمیان مرغزار\nیاد یاران یار را میمون بود / خاصه کان لیلی و این مجنون بود\nای حریفان بت موزون خود / من قدحها می‌خورم پر خون خود\nیک قدح می‌نوش کن بر یاد من / گر نمی‌خواهی که بدهی داد من\nیا بیاد این فتادهٔ خاک‌بیز / چونک خوردی جرعه‌ای بر خاک ریز\nای عجب آن عهد و آن سوگند کو / وعده‌های آن لب چون قند کو\nگر فراق بنده از بد بندگیست / چون تو با بد بد کنی پس فرق چیست\nای بدی که تو کنی در خشم و جنگ / با طرب‌تر از سماع و بانگ چنگ\nای جفای تو ز دولت خوب‌تر / و انتقام تو ز جان محبوب‌تر\nنار تو اینست نورت چون بود / ماتم این تا خود که سورت چون بود\nاز حلاوتها که دارد جور تو / وز لطافت کس نیابد غور تو\nنالم و ترسم که او باور کند / وز کرم آن جور را کمتر کند\nعاشقم بر قهر و بر لطفش بجد / بوالعجب من عاشق این هر دو ضد\nوالله ار زین خار در بستان شوم / همچو بلبل زین سبب نالان شوم\nاین عجب بلبل که بگشاید دهان / تا خورد او خار را با گلستان\nاین چه بلبل این نهنگ آتشیست / جمله ناخوشها ز عشق او را خوشیست\nعاشق کلست و خود کلست او / عاشق خویشست و عشق خویش‌جو",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1085",
        "title": "بخش ۸۵ - صفت اجنحهٔ طیور عقول الهی",
        "content": "قصهٔ طوطی جان زین سان بود / کو کسی کو محرم مرغان بود\nکو یکی مرغی ضعیفی بی‌گناه / و اندرون او سلیمان با سپاه\nچون بنالد زار بی‌شکر و گله / افتد اندر هفت گردون غلغله\nهر دمش صد نامه صد پیک از خدا / یا ربی زو شصت لبیک از خدا\nزلت او به ز طاعت نزد حق / پیش کفرش جمله ایمانها خلق\nهر دمی او را یکی معراج خاص / بر سر تاجش نهد صد تاج خاص\nصورتش بر خاک و جان بر لامکان / لامکانی فوق وهم سالکان\nلامکانی نه که در فهم آیدت / هر دمی در وی خیالی زایدت\nبل مکان و لامکان در حکم او / همچو در حکم بهشتی چار جو\nشرح این کوته کن و رخ زین بتاب / دم مزن والله اعلم بالصواب\nباز می‌گردیم ما ای دوستان / سوی مرغ و تاجر و هندوستان\nمرد بازرگان پذیرفت این پیام / کو رساند سوی جنس از وی سلام",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1086",
        "title": "بخش ۸۶ - دیدن خواجه طوطیان هندوستان را در دشت و پیغام رسانیدن از آن",
        "content": "چونک تا اقصای هندستان رسید / در بیابان طوطیی چندی بدید\nمرکب استانید پس آواز داد / آن سلام و آن امانت باز داد\nطوطیی زان طوطیان لرزید بس / اوفتاد و مرد و بگسستش نفس\nشد پشیمان خواجه از گفت خبر / گفت رفتم در هلاک جانور\nاین مگر خویشست با آن طوطیک / این مگر دو جسم بود و روح یک\nاین چرا کردم چرا دادم پیام / سوختم بیچاره را زین گفت خام\nاین زبان چون سنگ و هم آهن وشست / وانچ بجهد از زبان چون آتشست\nسنگ و آهن را مزن بر هم گزاف / گه ز روی نقل و گه از روی لاف\nزانک تاریکست و هر سو پنبه‌زار / درمیان پنبه چون باشد شرار\nظالم آن قومی که چشمان دوختند / زان سخنها عالمی را سوختند\nعالمی را یک سخن ویران کند / روبهان مرده را شیران کند\nجانها در اصل خود عیسی‌دمند / یک زمان زخمند و گاهی مرهمند\nگر حجاب از جانها بر خاستی / گفت هر جانی مسیح‌آساستی\nگر سخن خواهی که گویی چون شکر / صبر کن از حرص و این حلوا مخور\nصبر باشد مشتهای زیرکان / هست حلوا آرزوی کودکان\nهرکه صبر آورد گردون بر رود / هر که حلوا خورد واپس‌تر رود",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1087",
        "title": "بخش ۸۷ - تفسیر قول فریدالدین عطار قدس الله روحه تو صاحب نفسی ای غاف",
        "content": "صاحب دل را ندارد آن زیان / گر خورد او زهر قاتل را عیان\nزانک صحت یافت و از پرهیز رست / طالب مسکین میان تب درست\nگفت پیغامبر که ای مرد جری / هان مکن با هیچ مطلوبی مری\nدر تو نمرودیست آتش در مرو / رفت خواهی اول ابراهیم شو\nچون نه‌ای سباح و نه دریایی / در میفکن خویش از خودراییی\nاو ز آتش ورد احمر آورد / از زیانها سود بر سر آورد\nکاملی گر خاک گیرد زر شود / ناقص ار زر برد خاکستر شود\nچون قبول حق بود آن مرد راست / دست او در کارها دست خداست\nدست ناقص دست شیطانست و دیو / زانک اندر دام تکلیفست و ریو\nجهل آید پیش او دانش شود / جهل شد علمی که در منکر رود\nهرچه گیرد علتی علت شود / کفر گیرد کاملی ملت شود\nای مری کرده پیاده با سوار / سر نخواهی برد اکنون پای دار",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1088",
        "title": "بخش ۸۸ - تعظیم ساحران مر موسی را علیه‌السلام کی چه می‌فرمایی اول تو",
        "content": "ساحران در عهد فرعون لعین / چون مری کردند با موسی بکین\nلیک موسی را مقدم داشتند / ساحران او را مکرم داشتند\nزانک گفتندش که فرمان آن تست / گر همی خواهی عصا تو فکن نخست\nگفت نی اول شما ای ساحران / افکنید ان مکرها را درمیان\nاین قدر تعظیم دینشان را خرید / کز مری آن دست و پاهاشان برید\nساحران چون حق او بشناختند / دست و پا در جرم آن در باختند\nلقمه و نکته‌ست کامل را حلال / تو نه‌ای کامل مخور می‌باش لال\nچون تو گوشی او زبان نی جنس تو / گوشها را حق بفرمود انصتوا\nکودک اول چون بزاید شیرنوش / مدتی خامش بود او جمله گوش\nمدتی می‌بایدش لب دوختن / از سخن تا او سخن آموختن\nور نباشد گوش و تی‌تی می‌کند / خویشتن را گنگ گیتی می‌کند\nکر اصلی کش نبد ز آغاز گوش / لال باشد کی کند در نطق جوش\nزانک اول سمع باید نطق را / سوی منطق از ره سمع اندر آ\nوادخلوا الابیات من ابوابها / واطلبوا الاغراض فی اسبابها\nنطق کان موقوف راه سمع نیست / جز که نطق خالق بی‌طمع نیست\nمبدعست او تابع استاد نی / مسند جمله ورا اسناد نی\nباقیان هم در حرف هم در مقال / تابع استاد و محتاج مثال\nزین سخن گر نیستی بیگانه‌ای / دلق و اشکی گیر در ویرانه‌ای\nزانک آدم زان عتاب از اشک رست / اشک تر باشد دم توبه‌پرست\nبهر گریه آمد آدم بر زمین / تا بود گریان و نالان و حزین\nآدم از فردوس و از بالای هفت / پای ماچان از برای عذر رفت\nگر ز پشت آدمی وز صلب او / در طلب می‌باش هم در طلب او\nز آتش دل و آب دیده نقل ساز / بوستان از ابر و خورشیدست باز\nتو چه دانی ذوق آب دیدگان / عاشق نانی تو چون نادیدگان\nگر تو این انبان ز نان خالی کنی / پر ز گوهرهای اجلالی کنی\nطفل جان از شیر شیطان باز کن / بعد از آنش با ملک انباز کن\nتا تو تاریک و ملول و تیره‌ای / دان که با دیو لعین همشیره‌ای\nلقمه‌ای کو نور افزود و کمال / آن بود آورده از کسب حلال\nروغنی کاید چراغ ما کشد / آب خوانش چون چراغی را کشد\nعلم و حکمت زاید از لقمهٔ حلال / عشق و رقت آید از لقمهٔ حلال\nچون ز لقمه تو حسد بینی و دام / جهل و غفلت زاید آن را دان حرام\nهیچ گندم کاری و جو بر دهد / دیده‌ای اسپی که کرهٔ خر دهد\nلقمه تخمست و برش اندیشه‌ها / لقمه بحر و گوهرش اندیشه‌ها\nزاید از لقمهٔ حلال اندر دهان / میل خدمت عزم رفتن آن جهان",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1089",
        "title": "بخش ۸۹ - باز گفتن بازرگان با طوطی آنچ دید از طوطیان هندوستان",
        "content": "کرد بازرگان تجارت را تمام / باز آمد سوی منزل دوستکام\nهر غلامی را بیاورد ارمغان / هر کنیزک را ببخشید او نشان\nگفت طوطی ارمغان بنده کو / آنچ دیدی و آنچ گفتی بازگو\nگفت نه من خود پشیمانم از آن / دست خود خایان و انگشتان گزان\nمن چرا پیغام خامی از گزاف / بردم از بی‌دانشی و از نشاف\nگفت ای خواجه پشیمانی ز چیست / چیست آن کین خشم و غم را مقتضیست\nگفت گفتم آن شکایتهای تو / با گروهی طوطیان همتای تو\nآن یکی طوطی ز دردت بوی برد / زهره‌اش بدرید و لرزید و بمرد\nمن پشیمان گشتم این گفتن چه بود / لیک چون گفتم پشیمانی چه سود\nنکته‌ای کان جست ناگه از زبان / همچو تیری دان که آن جست از کمان\nوا نگردد از ره آن تیر ای پسر / بند باید کرد سیلی را ز سر\nچون گذشت از سر جهانی را گرفت / گر جهان ویران کند نبود شگفت\nفعل را در غیب اثرها زادنیست / و آن موالیدش بحکم خلق نیست\nبی‌شریکی جمله مخلوق خداست / آن موالید ار چه نسبتشان به ماست\nزید پرانید تیری سوی عمرو / عمرو را بگرفت تیرش همچو نمر\nمدت سالی همی زایید درد / دردها را آفریند حق نه مرد\nزید رامی آن دم ار مرد از وجل / دردها می‌زاید آنجا تا اجل\nزان موالید وجع چون مرد او / زید را ز اول سبب قتال گو\nآن وجعها را بدو منسوب دار / گرچه هست آن جمله صنع کردگار\nهمچنین کشت و دم و دام و جماع / آن موالیدست حق را مستطاع\nاولیا را هست قدرت از اله / تیر جسته باز آرندش ز راه\nبسته درهای موالید از سبب / چون پشیمان شد ولی زان دست رب\nگفته ناگفته کند از فتح باب / تا از آن نه سیخ سوزد نه کباب\nاز همه دلها که آن نکته شنید / آن سخن را کرد محو و ناپدید\nگرت برهان باید و حجت مها / بازخوان من آیة او ننسها\nآیت انسوکم ذکری بخوان / قدرت نسیان نهادنشان بدان\nچون به تذکیر و به نسیان قادرند / بر همه دلهای خلقان قاهرند\nچون بنسیان بست او راه نظر / کار نتوان کرد ور باشد هنر\nخلتم سخریة اهل السمو / از نبی خوانید تا انسوکم\nصاحب ده پادشاه جسمهاست / صاحب دل شاه دلهای شماست\nفرع دید آمد عمل بی‌هیچ شک / پس نباشد مردم الا مردمک\nمن تمام این نیارم گفت از آن / منع می‌آید ز صاحب مرکزان\nچون فراموشی خلق و یادشان / با ویست و او رسد فریادشان\nصد هزاران نیک و بد را آن بهی / می‌کند هر شب ز دلهاشان تهی\nروز دلها را از آن پر می‌کند / آن صدفها را پر از در می‌کند\nآن همه اندیشهٔ پیشانها / می‌شناسند از هدایت خانها\nپیشه و فرهنگ تو آید به تو / تا در اسباب بگشاید به تو\nپیشهٔ زرگر بهنگر نشد / خوی این خوش‌خو با آن منکر نشد\nپیشه‌ها و خلقها همچون جهاز / سوی خصم آیند روز رستخیز\nپیشه‌ها و خلقها از بعد خواب / واپس آید هم به خصم خود شتاب\nپیشه‌ها و اندیشه‌ها در وقت صبح / هم بدانجا شد که بود آن حسن و قبح\nچون کبوترهای پیک از شهرها / سوی شهر خویش آرد بهرها",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1090",
        "title": "بخش ۹۰ - شنیدن آن طوطی حرکت آن طوطیان و مردن آن طوطی در قفص و نوحهٔ",
        "content": "چون شنید آن مرغ کان طوطی چه کرد / پس بلرزید اوفتاد و گشت سرد\nخواجه چون دیدش فتاده همچنین / بر جهید و زد کله را بر زمین\nچون بدین رنگ و بدین حالش بدید / خواجه بر جست و گریبان را درید\nگفت ای طوطی خوب خوش‌حنین / این چه بودت این چرا گشتی چنین\nای دریغا مرغ خوش‌آواز من / ای دریغا همدم و همراز من\nای دریغا مرغ خوش‌الحان من / راح روح و روضه و ریحان من\nگر سلیمان را چنین مرغی بدی / کی خود او مشغول آن مرغان شدی\nای دریغا مرغ کارزان یافتم / زود روی از روی او بر تافتم\nای زبان تو بس زیانی بر وری / چون توی گویا چه گویم من ترا\nای زبان هم آتش و هم خرمنی / چند این آتش درین خرمن زنی\nدر نهان جان از تو افغان می‌کند / گرچه هر چه گوییش آن می‌کند\nای زبان هم گنج بی‌پایان توی / ای زبان هم رنج بی‌درمان توی\nهم صفیر و خدعهٔ مرغان توی / هم انیس وحشت هجران توی\nچند امانم می‌دهی ای بی امان / ای تو زه کرده به کین من کمان\nنک بپرانیده‌ای مرغ مرا / در چراگاه ستم کم کن چرا\nیا جواب من بگو یا داد ده / یا مرا ز اسباب شادی یاد ده\nای دریغا نور ظلمت‌سوز من / ای دریغا صبح روز افروز من\nای دریغا مرغ خوش‌پرواز من / ز انتها پریده تا آغاز من\nعاشق رنجست نادان تا ابد / خیز لا اقسم بخوان تا فی کبد\nاز کبد فارغ بدم با روی تو / وز زبد صافی بدم در جوی تو\nاین دریغاها خیال دیدنست / وز وجود نقد خود ببریدنست\nغیرت حق بود و با حق چاره نیست / کو دلی کز عشق حق صد پاره نیست\nغیرت آن باشد که او غیر همه‌ست / آنک افزون از بیان و دمدمه‌ست\nای دریغا اشک من دریا بدی / تا نثار دلبر زیبا بدی\nطوطی من مرغ زیرکسار من / ترجمان فکرت و اسرار من\nهرچه روزی داد و ناداد آیدم / او ز اول گفته تا یاد آیدم\nطوطیی کآید ز وحی آواز او / پیش از آغاز وجود آغاز او\nاندرون تست آن طوطی نهان / عکس او را دیده تو بر این و آن\nمی برد شادیت را تو شاد ازو / می‌پذیری ظلم را چون داد ازو\nای که جان را بهر تن می‌سوختی / سوختی جان را و تن افروختی\nسوختم من سوخته خواهد کسی / تا زمن آتش زند اندر خسی\nسوخته چون قابل آتش بود / سوخته بستان که آتش‌کش بود\nای دریغا ای دریغا ای دریغ / کانچنان ماهی نهان شد زیر میغ\nچون زنم دم کآتش دل تیز شد / شیر هجر آشفته و خون‌ریز شد\nآنک او هشیار خود تندست و مست / چون بود چون او قدح گیرد به دست\nشیر مستی کز صفت بیرون بود / از بسیط مرغزار افزون بود\nقافیه‌اندیشم و دلدار من / گویدم مندیش جز دیدار من\nخوش نشین ای قافیه‌اندیش من / قافیهٔ دولت توی در پیش من\nحرف چه بود تا تو اندیشی از آن / حرف چه بود خار دیوار رزان\nحرف و صوت و گفت را بر هم زنم / تا که بی این هر سه با تو دم زنم\nآن دمی کز آدمش کردم نهان / با تو گویم ای تو اسرار جهان\nآن دمی را که نگفتم با خلیل / و آن غمی را که نداند جبرئیل\nآن دمی کز وی مسیحا دم نزد / حق ز غیرت نیز بی ما هم نزد\nما چه باشد در لغت اثبات و نفی / من نه اثباتم منم بی‌ذات و نفی\nمن کسی در ناکسی در یافتم / پس کسی در ناکسی در بافتم\nجمله شاهان بندهٔ بندهٔ خودند / جمله خلقان مردهٔ مردهٔ خودند\nجمله شاهان پست پست خویش را / جمله خلقان مست مست خویش را\nمی‌شود صیاد مرغان را شکار / تا کند ناگاه ایشان را شکار\nبی‌دلان را دلبران جسته بجان / جمله معشوقان شکار عاشقان\nهر که عاشق دیدیش معشوق دان / کو به نسبت هست هم این و هم آن\nتشنگان گر آب جویند از جهان / آب جوید هم به عالم تشنگان\nچونک عاشق اوست تو خاموش باش / او چو گوشت می‌کشد تو گوش باش\nبند کن چون سیل سیلانی کند / ور نه رسوایی و ویرانی کند\nمن چه غم دارم که ویرانی بود / زیر ویران گنج سلطانی بود\nغرق حق خواهد که باشد غرق‌تر / همچو موج بحر جان زیر و زبر\nزیر دریا خوشتر آید یا زبر / تیر او دلکش‌تر آید یا سپر\nپاره کردهٔ وسوسه باشی دلا / گر طرب را باز دانی از بلا\nگر مرادت را مذاق شکرست / بی‌مرادی نه مراد دلبرست\nهر ستاره‌ش خونبهای صد هلال / خون عالم ریختن او را حلال\nما بها و خونبها را یافتیم / جانب جان باختن بشتافتیم\nای حیات عاشقان در مردگی / دل نیابی جز که در دل‌بردگی\nمن دلش جسته به صد ناز و دلال / او بهانه کرده با من از ملال\nگفتم آخر غرق تست این عقل و جان / گفت رو رو بر من این افسون مخوان\nمن ندانم آنچ اندیشیده‌ای / ای دو دیده دوست را چون دیده‌ای\nای گرانجان خوار دیدستی ورا / زانک بس ارزان خریدستی ورا\nهرکه او ارزان خرد ارزان دهد / گوهری طفلی به قرصی نان دهد\nغرق عشقی‌ام که غرقست اندرین / عشقهای اولین و آخرین\nمجملش گفتم نکردم زان بیان / ورنه هم افهام سوزد هم زبان\nمن چو لب گویم لب دریا بود / من چو لا گویم مراد الا بود\nمن ز شیرینی نشستم رو ترش / من ز بسیاری گفتارم خمش\nتا که شیرینی ما از دو جهان / در حجاب رو ترش باشد نهان\nتا که در هر گوش ناید این سخن / یک همی گویم ز صد سر لدن",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1091",
        "title": "بخش ۹۱ - تفسیر قول حکیم بهرچ از راه و امانی چه کفر آن حرف و چه ایما",
        "content": "جمله عالم زان غیور آمد که حق / برد در غیرت برین عالم سبق\nاو چو جانست و جهان چون کالبد / کالبد از جان پذیرد نیک و بد\nهر که محراب نمازش گشت عین / سوی ایمان رفتنش می‌دان تو شین\nهر که شد مر شاه را او جامه‌دار / هست خسران بهر شاهش اتجار\nهر که با سلطان شود او همنشین / بر درش شستن بود حیف و غبین\nدستبوسش چون رسید از پادشاه / گر گزیند بوس پا باشد گناه\nگرچه سر بر پا نهادن خدمتست / پیش آن خدمت خطا و زلتست\nشاه را غیرت بود بر هر که او / بو گزیند بعد از آن که دید رو\nغیرت حق بر مثل گندم بود / کاه خرمن غیرت مردم بود\nاصل غیرتها بدانید از اله / آن خلقان فرع حق بی‌اشتباه\nشرح این بگذارم و گیرم گله / از جفای آن نگار ده دله\nنالم ایرا ناله‌ها خوش آیدش / از دو عالم ناله و غم بایدش\nچون ننالم تلخ از دستان او / چون نیم در حلقهٔ مستان او\nچون نباشم همچو شب بی روز او / بی وصال روی روز افروز او\nناخوش او خوش بود در جان من / جان فدای یار دل‌رنجان من\nعاشقم بر رنج خویش و درد خویش / بهر خشنودی شاه فرد خویش\nخاک غم را سرمه سازم بهر چشم / تا ز گوهر پر شود دو بحر چشم\nاشک کان از بهر او بارند خلق / گوهرست و اشک پندارند خلق\nمن ز جان جان شکایت می‌کنم / من نیم شاکی روایت می‌کنم\nدل همی‌گوید کزو رنجیده‌ام / وز نفاق سست می‌خندیده‌ام\nراستی کن ای تو فخر راستان / ای تو صدر و من درت را آستان\nآستانه و صدر در معنی کجاست / ما و من کو آن طرف کان یار ماست\nای رهیده جان تو از ما و من / ای لطیفهٔ روح اندر مرد و زن\nمرد و زن چون یک شود آن یک توی / چونک یکها محو شد انک توی\nاین من و ما بهر آن بر ساختی / تا تو با خود نرد خدمت باختی\nتا من و توها همه یک جان شوند / عاقبت مستغرق جانان شوند\nاین همه هست و بیا ای امر کن / ای منزه از بیا و از سخن\nجسم جسمانه تواند دیدنت / در خیال آرد غم و خندیدنت\nدل که او بستهٔ غم و خندیدنست / تو مگو کو لایق آن دیدنست\nآنک او بستهٔ غم و خنده بود / او بدین دو عاریت زنده بود\nباغ سبز عشق کو بی منتهاست / جز غم و شادی درو بس میوه‌هاست\nعاشقی زین هر دو حالت برترست / بی بهار و بی خزان سبز و ترست\nده زکات روی خوب ای خوب‌رو / شرح جان شرحه شرحه بازگو\nکز کرشم غمزه‌ای غمازه‌ای / بر دلم بنهاد داغی تازه‌ای\nمن حلالش کردم ار خونم بریخت / من همی‌گفتم حلال او می‌گریخت\nچون گریزانی ز نالهٔ خاکیان / غم چه ریزی بر دل غمناکیان\nای که هر صبحی که از مشرق بتافت / همچو چشمهٔ مشرقت در جوش یافت\nچون بهانه دادی این شیدات را / ای بها نه شکر لبهات را\nای جهان کهنه را تو جان نو / از تن بی جان و دل افغان شنو\nشرح گل بگذار از بهر خدا / شرح بلبل گو که شد از گل جدا\nاز غم و شادی نباشد جوش ما / با خیال و وهم نبود هوش ما\nحالتی دیگر بود کان نادرست / تو مشو منکر که حق بس قادرست\nتو قیاس از حالت انسان مکن / منزل اندر جور و در احسان مکن\nجور و احسان رنج و شادی حادثست / حادثان میرند و حقشان وارثست\nصبح شد ای صبح را صبح و پناه / عذر مخدومی حسام‌الدین بخواه\nعذرخواه عقل کل و جان توی / جان جان و تابش مرجان توی\nتافت نور صبح و ما از نور تو / در صبوحی با می منصور تو\nدادهٔ تو چون چنین دارد مرا / باده کی بود کو طرب آرد مرا\nباده در جوشش گدای جوش ماست / چرخ در گردش گدای هوش ماست\nباده از ما مست شد نه ما ازو / قالب از ما هست شد نه ما ازو\nما چو زنبوریم و قالبها چو موم / خانه خانه کرده قالب را چو موم",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1092",
        "title": "بخش ۹۲ - رجوع به حکایت خواجهٔ تاجر",
        "content": "بس دراز است این حدیث خواجه گو / تا چه شد احوال آن مرد نکو\nخواجه اندر آتش و درد و حنین / صد پراکنده همی‌گفت این چنین\nگه تناقض گاه ناز و گه نیاز / گاه سودای حقیقت گه مجاز\nمرد غرقه گشته جانی می‌کند / دست را در هر گیاهی می‌زند\nتا کدامش دست گیرد در خطر / دست و پایی می‌زند از بیم سر\nدوست دارد یار این آشفتگی / کوشش بیهوده به از خفتگی\nآنک او شاهست او بی کار نیست / ناله از وی طرفه کو بیمار نیست\nبهر این فرمود رحمان ای پسر / کل یوم هو فی شان ای پسر\nاندرین ره می‌تراش و می‌خراش / تا دم آخر دمی فارغ مباش\nتا دم آخر دمی آخر بود / که عنایت با تو صاحب‌سر بود\nهر چه می‌کوشند اگر مرد و زنست / گوش و چشم شاه جان بر روزنست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1093",
        "title": "بخش ۹۳ - برون انداختن مرد تاجر طوطی را از قفس و پریدن طوطی مرده",
        "content": "بعد از آنش از قفس بیرون فکند / طوطیک پرید تا شاخ بلند\nطوطی مرده چنان پرواز کرد / کآفتاب شرق ترکی‌تاز کرد\nخواجه حیران گشت اندر کار مرغ / بی‌خبر ناگه بدید اسرار مرغ\nروی بالا کرد و گفت ای عندلیب / از بیان حال خودمان ده نصیب\nاو چه کرد آنجا که تو آموختی / ساختی مکری و ما را سوختی\nگفت طوطی کو به فعلم پند داد / که رها کن لطف آواز و وداد\nزانک آوازت ترا در بند کرد / خویشتن مرده پی این پند کرد\nیعنی ای مطرب شده با عام و خاص / مرده شو چون من که تا یابی خلاص\nدانه باشی مرغکانت بر چنند / غنچه باشی کودکانت بر کنند\nدانه پنهان کن بکلی دام شو / غنچه پنهان کن گیاه بام شو\nهر که داد او حسن خود را در مزاد / صد قضای بد سوی او رو نهاد\nجشمها و خشمها و رشکها / بر سرش ریزد چو آب از مشکها\nدشمنان او را ز غیرت می‌درند / دوستان هم روزگارش می‌برند\nآنک غافل بود از کشت و بهار / او چه داند قیمت این روزگار\nدر پناه لطف حق باید گریخت / کو هزاران لطف بر ارواح ریخت\nتا پناهی یابی آنگه چون پناه / آب و آتش مر ترا گردد سپاه\nنوح و موسی را نه دریا یار شد / نه بر اعداشان بکین قهار شد\nآتش ابراهیم را نه قلعه بود / تا برآورد از دل نمرود دود\nکوه یحیی را نه سوی خویش خواند / قاصدانش را به زخم سنگ راند\nگفت ای یحیی بیا در من گریز / تا پناهت باشم از شمشیر تیز",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1094",
        "title": "بخش ۹۴ - وداع کردن طوطی خواجه را و پریدن",
        "content": "یک دو پندش داد طوطی بی‌نفاق / بعد از آن گفتش سلام الفراق\nخواجه گفتش فی امان الله برو / مر مرا اکنون نمودی راه نو\nخواجه با خود گفت کین پند منست / راه او گیرم که این ره روشنست\nجان من کمتر ز طوطی کی بود / جان چنین باید که نیکوپی بود",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1095",
        "title": "بخش ۹۵ - مضرت تعظیم خلق و انگشت‌نمای شدن",
        "content": "تن قفس‌شکلست تن شد خار جان / در فریب داخلان و خارجان\nاینش گوید من شوم همراز تو / وآنش گوید نی منم انباز تو\nاینش گوید نیست چون تو در وجود / در جمال و فضل و در احسان و جود\nآنش گوید هر دو عالم آن تست / جمله جانهامان طفیل جان تست\nاو چو بیند خلق را سرمست خویش / از تکبر می‌رود از دست خویش\nاو نداند که هزاران را چو او / دیو افکندست اندر آب جو\nلطف و سالوس جهان خوش لقمه‌ایست / کمترش خور کان پر آتش لقمه‌ایست\nآتشش پنهان و ذوقش آشکار / دود او ظاهر شود پایان کار\nتو مگو آن مدح را من کی خورم / از طمع می‌گوید او پی می‌برم\nمادحت گر هجو گوید بر ملا / روزها سوزد دلت زان سوزها\nگر چه دانی کو ز حرمان گفت آن / کان طمع که داشت از تو شد زیان\nآن اثر می‌ماندت در اندرون / در مدیح این حالتت هست آزمون\nآن اثر هم روزها باقی بود / مایهٔ کبر و خداع جان شود\nلیک ننماید چو شیرینست مدح / بد نماید زانک تلخ افتاد قدح\nهمچو مطبوخست و حب کان را خوری / تا بدیری شورش و رنج اندری\nور خوری حلوا بود ذوقش دمی / این اثر چون آن نمی‌پاید همی\nچون نمی‌پاید همی‌پاید نهان / هر ضدی را تو به ضد او بدان\nچون شکر پاید نهان تاثیر او / بعد حینی دمل آرد نیش‌جو\nنفس از بس مدحها فرعون شد / کن ذلیل النفس هونا لا تسد\nتا توانی بنده شو سلطان مباش / زخم کش چون گوی شو چوگان مباش\nورنه چون لطفت نماند وین جمال / از تو آید آن حریفان را ملال\nآن جماعت کت همی‌دادند ریو / چون ببینندت بگویندت که دیو\nجمله گویندت چو بینندت بدر / مرده‌ای از گور خود بر کرد سر\nهمچو امرد که خدا نامش کنند / تا بدین سالوس در دامش کنند\nچونک در بدنامی آمد ریش او / دیو را ننگ آید از تفتیش او\nدیو سوی آدمی شد بهر شر / سوی تو ناید که از دیوی بتر\nتا تو بودی آدمی دیو از پیت / می‌دوید و می‌چشانید او میت\nچون شدی در خوی دیوی استوار / می‌گریزد از تو دیو نابکار\nآنک اندر دامنت آویخت او / چون چنین گشتی ز تو بگریخت او",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1096",
        "title": "بخش ۹۶ - تفسیر ما شاء الله کان",
        "content": "این همه گفتیم لیک اندر بسیچ / بی‌عنایات خدا هیچیم هیچ\nبی عنایات حق و خاصان حق / گر ملک باشد سیاهستش ورق\nای خدا ای فضل تو حاجت روا / با تو یاد هیچ کس نبود روا\nاین قدر ارشاد تو بخشیده‌ای / تا بدین بس عیب ما پوشیده‌ای\nقطرهٔ دانش که بخشیدی ز پیش / متصل گردان به دریاهای خویش\nقطرهٔ علمست اندر جان من / وارهانش از هوا وز خاک تن\nپیش از آن کین خاکها خسفش کنند / پیش از آن کین بادها نشفش کنند\nگر چه چون نشفش کند تو قادری / کش ازیشان وا ستانی وا خری\nقطره‌ای کو در هوا شد یا که ریخت / از خزینهٔ قدرت تو کی گریخت\nگر در آید در عدم یا صد عدم / چون بخوانیش او کند از سر قدم\nصد هزاران ضد ضد را می‌کشد / بازشان حکم تو بیرون می‌کشد\nاز عدمها سوی هستی هر زمان / هست یا رب کاروان در کاروان\nخاصه هر شب جمله افکار و عقول / نیست گردد غرق در بحر نغول\nباز وقت صبح آن اللهیان / بر زنند از بحر سر چون ماهیان\nدر خزان آن صد هزاران شاخ و برگ / از هزیمت رفته در دریای مرگ\nزاغ پوشیده سیه چون نوحه‌گر / در گلستان نوحه کرده بر خضر\nباز فرمان آید از سالار ده / مر عدم را کانچ خوردی باز ده\nآنچ خوردی وا ده ای مرگ سیاه / از نبات و دارو و برگ و گیاه\nای برادر عقل یکدم با خود آر / دم بدم در تو خزانست و بهار\nباغ دل را سبز و تر و تازه بین / پر ز غنچه و ورد و سرو و یاسمین\nز انبهی برگ پنهان گشته شاخ / ز انبهی گل نهان صحرا و کاخ\nاین سخنهایی که از عقل کلست / بوی آن گلزار و سرو و سنبلست\nبوی گل دیدی که آنجا گل نبود / جوش مل دیدی که آنجا مل نبود\nبو قلاووزست و رهبر مر ترا / می‌برد تا خلد و کوثر مر ترا\nبو دوای چشم باشد نورساز / شد ز بویی دیدهٔ یعقوب باز\nبوی بد مر دیده را تاری کند / بوی یوسف دیده را یاری کند\nتو که یوسف نیستی یعقوب باش / همچو او با گریه و آشوب باش\nبشنو این پند از حکیم غزنوی / تا بیابی در تن کهنه نوی\nناز را رویی بباید همچو ورد / چون نداری گرد بدخویی مگرد\nزشت باشد روی نازیبا و ناز / سخت باشد چشم نابینا و درد\nپیش یوسف نازش و خوبی مکن / جز نیاز و آه یعقوبی مکن\nمعنی مردن ز طوطی بد نیاز / در نیاز و فقر خود را مرده ساز\nتا دم عیسی ترا زنده کند / همچو خویشت خوب و فرخنده کند\nاز بهاران کی شود سرسبز سنگ / خاک شو تا گل نمایی رنگ رنگ\nسالها تو سنگ بودی دل‌خراش / آزمون را یک زمانی خاک باش",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1097",
        "title": "بخش ۹۷ - داستان پیر چنگی کی در عهد عمر رضی الله عنه از بهر خدا روز ",
        "content": "آن شنیدستی که در عهد عمر / بود چنگی مطربی با کر و فر\nبلبل از آواز او بی‌خود شدی / یک طرب ز آواز خوبش صد شدی\nمجلس و مجمع دمش آراستی / وز نوای او قیامت خاستی\nهمچو اسرافیل کآوازش بفن / مردگان را جان در آرد در بدن\nیار سایل بود اسرافیل را / کز سماعش پر برستی فیل را\nسازد اسرافیل روزی ناله را / جان دهد پوسیدهٔ صدساله را\nانبیا را در درون هم نغمه‌هاست / طالبان را زان حیات بی‌بهاست\nنشنود آن نغمه‌ها را گوش حس / کز ستمها گوش حس باشد نجس\nنشنود نغمهٔ پری را آدمی / کو بود ز اسرار پریان اعجمی\nگر چه هم نغمهٔ پری زین عالمست / نغمهٔ دل برتر از هر دو دمست\nکه پری و آدمی زندانیند / هر دو در زندان این نادانیند\nمعشر الجن سورهٔ رحمان بخوان / تستطیعوا تنفذوا را باز دان\nنغمه‌های اندرون اولیا / اولا گوید که ای اجزای لا\nهین ز لای نفی سرها بر زنید / این خیال و وهم یکسو افکنید\nای همه پوسیده در کون و فساد / جان باقیتان نرویید و نزاد\nگر بگویم شمه‌ای زان نغمه‌ها / جانها سر بر زنند از دخمه‌ها\nگوش را نزدیک کن کان دور نیست / لیک نقل آن به تو دستور نیست\nهین که اسرافیل وقتند اولیا / مرده را زیشان حیاتست و نما\nجان هر یک مرده‌ای از گور تن / بر جهد ز آوازشان اندر کفن\nگوید این آواز ز آواها جداست / زنده کردن کار آواز خداست\nما بمردیم و بکلی کاستیم / بانگ حق آمد همه بر خاستیم\nبانگ حق اندر حجاب و بی حجاب / آن دهد کو داد مریم را ز جیب\nای فناتان نیست کرده زیر پوست / باز گردید از عدم ز آواز دوست\nمطلق آن آواز خود از شه بود / گرچه از حلقوم عبدالله بود\nگفته او را من زبان و چشم تو / من حواس و من رضا و خشم تو\nرو که بی یسمع و بی یبصر توی / سر توی چه جای صاحب‌سر توی\nچون شدی من کان لله از وله / من ترا باشم که کان الله له\nگه توی گویم ترا گاهی منم / هر چه گویم آفتاب روشنم\nهر کجا تابم ز مشکات دمی / حل شد آنجا مشکلات عالمی\nظلمتی را کآفتابش بر نداشت / از دم ما گردد آن ظلمت چو چاشت\nآدمی را او بخویش اسما نمود / دیگران را ز آدم اسما می‌گشود\nخواه ز آدم گیر نورش خواه ازو / خواه از خم گیر می خواه از کدو\nکین کدو با خنب پیوستست سخت / نی چو تو شاد آن کدوی نیکبخت\nگفت طوبی من رآنی مصطفی / والذی یبصر لمن وجهی رای\nچون چراغی نور شمعی را کشید / هر که دید آن را یقین آن شمع دید\nهمچنین تا صد چراغ ار نقل شد / دیدن آخر لقای اصل شد\nخواه از نور پسین بستان تو آن / هیچ فرقی نیست خواه از شمع جان\nخواه بین نور از چراغ آخرین / خواه بین نورش ز شمع غابرین",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1098",
        "title": "بخش ۹۸ - در بیان این حدیث کی ان لربکم فی ایام دهرکم نفحات الا فتعر ",
        "content": "گفت پیغامبر که نفحتهای حق / اندرین ایام می‌آرد سبق\nگوش و هش دارید این اوقات را / در ربایید این چنین نفحات را\nنفحه آمد مر شما را دید و رفت / هر که را می‌خواست جان بخشید و رفت\nنفحهٔ دیگر رسید آگاه باش / تا ازین هم وانمانی خواجه‌تاش\nجان آتش یافت زو آتش کشی / جان مرده یافت از وی جنبشی\nجان ناری یافت از وی انطفا / مرده پوشید از بقای او قبا\nتازگی و جنبش طوبیست این / همچو جنبشهای حیوان نیست این\nگر در افتد در زمین و آسمان / زهره‌هاشان آب گردد در زمان\nخود ز بیم این دم بی‌منتها / باز خوان فابین ان یحملنها\nورنه خود اشفقن منها چون بدی / گرنه از بیمش دل که خون شدی\nدوش دیگر لون این می‌داد دست / لقمهٔ چندی درآمد ره ببست\nبهر لقمه گشته لقمانی گرو / وقت لقمانست ای لقمه برو\nاز هوای لقمهٔ این خارخار / از کف لقمان همی جویید خار\nدر کف او خار و سایه‌ش نیز نیست / لیکتان از حرص آن تمییز نیست\nخار دان آن را که خرما دیده‌ای / زانک بس نان کور و بس نادیده‌ای\nجان لقمان که گلستان خداست / پای جانش خستهٔ خاری چراست\nاشتر آمد این وجود خارخوار / مصطفی‌زادی برین اشتر سوار\nاشترا تنگ گلی بر پشت تست / کز نسیمش در تو صد گلزار رست\nمیل تو سوی مغیلانست و ریگ / تا چه گل چینی ز خار مردریگ\nای بگشته زین طلب از کو بکو / چند گویی کین گلستان کو و کو\nپیش از آن کین خار پا بیرون کنی / چشم تاریکست جولان چون کنی\nآدمی کو می‌نگنجد در جهان / در سر خاری همی گردد نهان\nمصطفی آمد که سازد همدمی / کلمینی یا حمیرا کلمی\nای حمیرا اندر آتش نه تو نعل / تا ز نعل تو شود این کوه لعل\nاین حمیرا لفظ تانیشست و جان / نام تانیثش نهند این تازیان\nلیک از تانیث جان را باک نیست / روح را با مرد و زن اشراک نیست\nاز مؤنث وز مذکر برترست / این نی آن جانست کز خشک و ترست\nاین نه آن جانست کافزاید ز نان / یا گهی باشد چنین گاهی چنان\nخوش کننده‌ست و خوش و عین خوشی / بی خوشی نبود خوشی ای مرتشی\nچون تو شیرین از شکر باشی بود / کان شکر گاهی ز تو غایب شود\nچون شکر گردی ز تاثیر وفا / پس شکر کی از شکر باشد جدا\nعاشق از خود چون غذا یابد رحیق / عقل آنجا گم شود گم ای رفیق\nعقل جزوی عشق را منکر بود / گرچه بنماید که صاحب‌سر بود\nزیرک و داناست اما نیست نیست / تا فرشته لا نشد آهرمنیست\nاو بقول و فعل یار ما بود / چون بحکم حال آیی لا بود\nلا بود چون او نشد از هست نیست / چونک طوعا لا نشد کرها بسیست\nجان کمالست و ندای او کمال / مصطفی گویان ارحنا یا بلال\nای بلال افراز بانگ سلسلت / زان دمی کاندر دمیدم در دلت\nزان دمی کادم از آن مدهوش گشت / هوش اهل آسمان بیهوش گشت\nمصطفی بی‌خویش شد زان خوب صوت / شد نمازش از شب تعریس فوت\nسر از آن خواب مبارک بر نداشت / تا نماز صبحدم آمد بچاشت\nدر شب تعریس پیش آن عروس / یافت جان پاک ایشان دستبوس\nعشق و جان هر دو نهانند و ستیر / گر عروسش خوانده‌ام عیبی مگیر\nاز ملولی یار خامش کردمی / گر همو مهلت بدادی یکدمی\nلیک می‌گوید بگو هین عیب نیست / جز تقاضای قضای غیب نیست\nعیب باشد کو نبیند جز که عیب / عیب کی بیند روان پاک غیب\nعیب شد نسبت به مخلوق جهول / نی به نسبت با خداوند قبول\nکفر هم نسبت به خالق حکمتست / چون به ما نسبت کنی کفر آفتست\nور یکی عیبی بود با صد حیات / بر مثال چوب باشد در نبات\nدر ترازو هر دو را یکسان کشند / زانک آن هر دو چو جسم و جان خوشند\nپس بزرگان این نگفتند از گزاف / جسم پاکان عین جان افتاد صاف\nگفتشان و نفسشان و نقششان / جمله جان مطلق آمد بی نشان\nجان دشمن‌دارشان جسمست صرف / چون زیاد از نرد او اسمست صرف\nآن به خاک اندر شد و کل خاک شد / وین نمک اندر شد و کل پاک شد\nآن نمک کز وی محمد املحست / زان حدیث با نمک او افصحست\nاین نمک باقیست از میراث او / با توند آن وارثان او بجو\nپیش تو شسته ترا خود پیش کو / پیش هستت جان پیش‌اندیش کو\nگر تو خود را پیش و پس داری گمان / بستهٔ جسمی و محرومی ز جان\nزیر و بالا پیش و پس وصف تنست / بی‌جهتها ذات جان روشنست\nبرگشا از نور پاک شه نظر / تا نپنداری تو چون کوته‌نظر\nکه همینی در غم و شادی و بس / ای عدم کو مر عدم را پیش و پس\nروز بارانست می‌رو تا به شب / نه ازین باران از آن باران رب",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1099",
        "title": "بخش ۹۹ - قصهٔ سوال کردن عایشه رضی الله عنها از مصطفی صلی‌الله علیه ",
        "content": "مصطفی روزی به گورستان برفت / با جنازهٔ مردی از یاران برفت\nخاک را در گور او آگنده کرد / زیر خاک آن دانه‌اش را زنده کرد\nاین درختانند همچون خاکیان / دستها بر کرده‌اند از خاکدان\nسوی خلقان صد اشارت می‌کنند / وانک گوشستش عبارت می‌کنند\nبا زبان سبز و با دست دراز / از ضمیر خاک می‌گویند راز\nهمچو بطان سر فرو برده بب / گشته طاووسان و بوده چون غراب\nدر زمستانشان اگر محبوس کرد / آن غرابان را خدا طاووس کرد\nدر زمستانشان اگر چه داد مرگ / زنده‌شان کرد از بهار و داد برگ\nمنکران گویند خود هست این قدیم / این چرا بندیم بر رب کریم\nکوری ایشان درون دوستان / حق برویانید باغ و بوستان\nهر گلی کاندر درون بویا بود / آن گل از اسرار کل گویا بود\nبوی ایشان رغم آنف منکران / گرد عالم می‌رود پرده‌دران\nمنکران همچون جعل زان بوی گل / یا چو نازک مغز در بانگ دهل\nخویشتن مشغول می‌سازند و غرق / چشم می‌دزدند ازین لمعان برق\nچشم می‌دزدند و آنجا چشم نی / چشم آن باشد که بیند مامنی\nچون ز گورستان پیمبر باز گشت / سوی صدیقه شد و همراز گشت\nچشم صدیقه چو بر رویش فتاد / پیش آمد دست بر وی می‌نهاد\nبر عمامه و روی او و موی او / بر گریبان و بر و بازوی او\nگفت پیغامبر چه می‌جویی شتاب / گفت باران آمد امروز از سحاب\nجامه‌هاات می‌بجویم در طلب / تر نمی‌یابم ز باران ای عجب\nگفت چه بر سر فکندی از ازار / گفت کردم آن ردای تو خمار\nگفت بهر آن نمود ای پاک‌جیب / چشم پاکت را خدا باران غیب\nنیست آن باران ازین ابر شما / هست ابری دیگر و دیگر سما",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1100",
        "title": "بخش ۱۰۰ - تفسیر بیت حکم رضی‌الله عنه «آسمانهاست در ولایت جان   کارف",
        "content": "غیب را ابری و آبی دیگرست / آسمان و آفتابی دیگرست\nناید آن الا که بر خاصان پدید / باقیان فی لبس من خلق جدید\nهست باران از پی پروردگی / هست باران از پی پژمردگی\nنفع باران بهاران بوالعجب / باغ را باران پاییزی چو تب\nآن بهاری نازپروردش کند / وین خزانی ناخوش و زردش کند\nهمچنین سرما و باد و آفتاب / بر تفاوت دان و سررشته بیاب\nهمچنین در غیب انواعست این / در زیان و سود و در ربح و غبین\nاین دم ابدال باشد زان بهار / در دل و جان روید از وی سبزه‌زار\nفعل باران بهاری با درخت / آید از انفاسشان در نیکبخت\nگر درخت خشک باشد در مکان / عیب آن از باد جان‌افزا مدان\nباد کار خویش کرد و بر وزید / آنک جانی داشت بر جانش گزید",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1101",
        "title": "بخش ۱۰۱ - در معنی این حدیث کی اغتنموا برد الربیع الی آخره",
        "content": "گفت پیغامبر ز سرمای بهار / تن مپوشانید یاران زینهار\nزانک با جان شما آن می‌کند / کان بهاران با درختان می‌کند\nلیک بگریزید از سرد خزان / کان کند کو کرد با باغ و رزان\nراویان این را به ظاهر برده‌اند / هم بر آن صورت قناعت کرده‌اند\nبی‌خبر بودند از جان آن گروه / کوه را دیده ندیده کان بکوه\nآن خزان نزد خدا نفس و هواست / عقل و جان عین بهارست و بقاست\nمر ترا عقلیست جزوی در نهان / کامل العقلی بجو اندر جهان\nجزو تو از کل او کلی شود / عقل کل بر نفس چون غلی شود\nپس بتاویل این بود کانفاس پاک / چون بهارست و حیات برگ و تاک\nاز حدیث اولیا نرم و درشت / تن مپوشان زانک دینت راست پشت\nگرم گوید سرد گوید خوش بگیر / تا ز گرم و سرد بجهی وز سعیر\nگرم و سردش نوبهار زندگیست / مایهٔ صدق و یقین و بندگیست\nزان کزو بستان جانها زنده است / زین جواهر بحر دل آگنده است\nبر دل عاقل هزاران غم بود / گر ز باغ دل خلالی کم شود",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1102",
        "title": "بخش ۱۰۲ - پرسیدن صدیقه رضی‌الله عنها از مصطفی صلی‌الله علیه و سلم ک",
        "content": "گفت صدیقه که ای زبدهٔ وجود / حکمت باران امروزین چه بود\nاین ز بارانهای رحمت بود یا / بهر تهدیدست و عدل کبریا\nاین از آن لطف بهاریات بود / یا ز پاییزی پر آفات بود\nگفت این از بهر تسکین غمست / کز مصیبت بر نژاد آدمست\nگر بر آن آتش بماندی آدمی / بس خرابی در فتادی و کمی\nاین جهان ویران شدی اندر زمان / حرصها بیرون شدی از مردمان\nاستن این عالم ای جان غفلتست / هوشیاری این جهان را آفتست\nهوشیاری زان جهانست و چو آن / غالب آید پست گردد این جهان\nهوشیاری آفتاب و حرص یخ / هوشیاری آب و این عالم وسخ\nزان جهان اندک ترشح می‌رسد / تا نغرد در جهان حرص و حسد\nگر ترشح بیشتر گردد ز غیب / نه هنر ماند درین عالم نه عیب\nاین ندارد حد سوی آغاز رو / سوی قصهٔ مرد مطرب باز رو",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1103",
        "title": "بخش ۱۰۳ - بقیهٔ قصهٔ پیر چنگی و بیان مخلص آن",
        "content": "مطربی کز وی جهان شد پر طرب / رسته ز آوازش خیالات عجب\nاز نوایش مرغ دل پران شدی / وز صدایش هوش جان حیران شدی\nچون برآمد روزگار و پیر شد / باز جانش از عجز پشه‌گیر شد\nپشت او خم گشت همچون پشت خم / ابروان بر چشم همچون پالدم\nگشت آواز لطیف جان‌فزاش / زشت و نزد کس نیرزیدی بلاش\nآن نوای رشک زهره آمده / همچو آواز خر پیری شده\nخود کدامین خوش که او ناخوش نشد / یا کدامین سقف کان مفرش نشد\nغیر آواز عزیزان در صدور / که بود از عکس دمشان نفخ صور\nاندرونی کاندرونها مست ازوست / نیستی کین هستهامان هست ازوست\nکهربای فکر و هر آواز او / لذت الهام و وحی و راز او\nچونک مطرب پیرتر گشت و ضعیف / شد ز بی کسبی رهین یک رغیف\nگفت عمر و مهلتم دادی بسی / لطفها کردی خدایا با خسی\nمعصیت ورزیده‌ام هفتاد سال / باز نگرفتی ز من روزی نوال\nنیست کسب امروز مهمان توم / چنگ بهر تو زنم کان توم\nچنگ را برداشت و شد الله‌جو / سوی گورستان یثرب آه‌گو\nگفت خواهم از حق ابریشم‌بها / کو به نیکویی پذیرد قلبها\nچونک زد بسیار و گریان سر نهاد / چنگ بالین کرد و بر گوری فتاد\nخواب بردش مرغ جانش از حبس رست / چنگ و چنگی را رها کرد و بجست\nگشت آزاد از تن و رنج جهان / در جهان ساده و صحرای جان\nجان او آنجا سرایان ماجرا / کاندرین جا گر بماندندی مرا\nخوش بدی جانم درین باغ و بهار / مست این صحرا و غیبی لاله‌زار\nبی پر و بی پا سفر می‌کردمی / بی لب و دندان شکر می‌خوردمی\nذکر و فکری فارغ از رنج دماغ / کردمی با ساکنان چرخ لاغ\nچشم بسته عالمی می‌دیدمی / ورد و ریحان بی کفی می‌چیدمی\nمرغ آبی غرق دریای عسل / عین ایوبی شراب و مغتسل\nکه بدو ایوب از پا تا به فرق / پاک شد از رنجها چون نور شرق\nمثنوی در حجم گر بودی چو چرخ / در نگنجیدی درو زین نیم برخ\nکان زمین و آسمان بس فراخ / کرد از تنگی دلم را شاخ شاخ\nوین جهانی کاندرین خوابم نمود / از گشایش پر و بالم را گشود\nاین جهان و راهش ار پیدا بدی / کم کسی یک لحظه‌ای آنجا بدی\nامر می‌آمد که نه طامع مشو / چون ز پایت خار بیرون شد برو\nمول مولی می‌زد آنجا جان او / در فضای رحمت و احسان او",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1104",
        "title": "بخش ۱۰۴ - در خواب گفتن هاتف مر عمر را رضی الله عنه کی چندین زر از ب",
        "content": "آن زمان حق بر عمر خوابی گماشت / تا که خویش از خواب نتوانست داشت\nدر عجب افتاد کین معهود نیست / این ز غیب افتاد بی مقصود نیست\nسر نهاد و خواب بردش خواب دید / کامدش از حق ندا جانش شنید\nآن ندایی کاصل هر بانگ و نواست / خود ندا آنست و این باقی صداست\nترک و کرد و پارسی‌گو و عرب / فهم کرده آن ندا بی‌گوش و لب\nخود چه جای ترک و تاجیکست و زنگ / فهم کردست آن ندا را چوب و سنگ\nهر دمی از وی همی‌آید الست / جوهر و اعراض می‌گردند هست\nگر نمی‌آید بلی زیشان ولی / آمدنشان از عدم باشد بلی\nزانچ گفتم من ز فهم سنگ و چوب / در بیانش قصه‌ای هش‌دار خوب",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1105",
        "title": "بخش ۱۰۵ - نالیدن ستون حنانه چون برای پیغامبر صلی الله علیه و سلم من",
        "content": "استن حنانه از هجر رسول / ناله می‌زد همچو ارباب عقول\nگفت پیغامبر چه خواهی ای ستون / گفت جانم از فراقت گشت خون\nمسندت من بودم از من تاختی / بر سر منبر تو مسند ساختی\nگفت خواهی که ترا نخلی کنند / شرقی و غربی ز تو میوه چنند\nیا در آن عالم حقت سروی کند / تا تر و تازه بمانی تا ابد\nگفت آن خواهم که دایم شد بقاش / بشنو ای غافل کم از چوبی مباش\nآن ستون را دفن کرد اندر زمین / تا چو مردم حشر گردد یوم دین\nتا بدانی هر که را یزدان بخواند / از همه کار جهان بی کار ماند\nهر که را باشد ز یزدان کار و بار / یافت بار آنجا و بیرون شد ز کار\nآنک او را نبود از اسرار داد / کی کند تصدیق او نالهٔ جماد\nگوید آری نه ز دل بهر وفاق / تا نگویندش که هست اهل نفاق\nگر نیندی واقفان امر کن / در جهان رد گشته بودی این سخن\nصد هزاران ز اهل تقلید و نشان / افکندشان نیم وهمی در گمان\nکه بظن تقلید و استدلالشان / قایمست و جمله پر و بالشان\nشبهه‌ای انگیزد آن شیطان دون / در فتند این جمله کوران سرنگون\nپای استدلالیان چوبین بود / پای چوبین سخت بی تمکین بود\nغیر آن قطب زمان دیده‌ور / کز ثباتش کوه گردد خیره‌سر\nپای نابینا عصا باشد عصا / تا نیفتد سرنگون او بر حصا\nآن سواری کو سپه را شد ظفر / اهل دین را کیست سلطان بصر\nبا عصا کوران اگر ره دیده‌اند / در پناه خلق روشن‌دیده‌اند\nگر نه بینایان بدندی و شهان / جمله کوران مرده‌اندی در جهان\nنه ز کوران کشت آید نه درود / نه عمارت نه تجارتها و سود\nگر نکردی رحمت و افضالتان / در شکستی چوب استدلالتان\nاین عصا چه بود قیاسات و دلیل / آن عصا که دادشان بینا جلیل\nچون عصا شد آلت جنگ و نفیر / آن عصا را خرد بشکن ای ضریر\nاو عصاتان داد تا پیش آمدیت / آن عصا از خشم هم بر وی زدیت\nحلقهٔ کوران به چه کار اندرید / دیدبان را در میانه آورید\nدامن او گیر کو دادت عصا / در نگر کادم چه‌ها دید از عصا\nمعجزهٔ موسی و احمد را نگر / چون عصا شد مار و استن با خبر\nاز عصا ماری و از استن حنین / پنج نوبت می‌زنند از بهر دین\nگرنه نامعقول بودی این مزه / کی بدی حاجت به چندین معجزه\nهرچه معقولست عقلش می‌خورد / بی بیان معجزه بی جر و مد\nاین طریق بکر نامعقول بین / در دل هر مقبلی مقبول بین\nهمچنان کز بیم آدم دیو و دد / در جزایر در رمیدند از حسد\nهم ز بیم معجزات انبیا / سر کشیده منکران زیر گیا\nتا به ناموس مسلمانی زیند / در تسلس تا ندانی که کیند\nهمچو قلابان بر آن نقد تباه / نقره می‌مالند و نام پادشاه\nظاهر الفاظشان توحید و شرع / باطن آن همچو در نان تخم صرع\nفلسفی را زهره نه تا دم زند / دم زند دین حقش بر هم زند\nدست و پای او جماد و جان او / هر چه گوید آن دو در فرمان او\nبا زبان گر چه تهمت می‌نهند / دست و پاهاشان گواهی می‌دهند",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1106",
        "title": "بخش ۱۰۶ - اظهار معجزهٔ پیغمبر صلی الله علیه و سلم به سخن آمدن سنگ‌ر",
        "content": "سنگها اندر کف بوجهل بود / گفت ای احمد بگو این چیست زود\nگر رسولی چیست در مشتم نهان / چون خبر داری ز راز آسمان\nگفت چون خواهی بگویم آن چه‌هاست / یا بگویند آن که ما حقیم و راست\nگفت بوجهل این دوم نادرترست / گفت آری حق از آن قادرترست\nاز میان مشت او هر پاره سنگ / در شهادت گفتن آمد بی درنگ\nلا اله گفت و الا الله گفت / گوهر احمد رسول الله سفت\nچون شنید از سنگها بوجهل این / زد ز خشم آن سنگها را بر زمین",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1107",
        "title": "بخش ۱۰۷ - بقیهٔ قصهٔ مطرب و پیغام رسانیدن امیرالمؤمنین عمر رضی الله",
        "content": "باز گرد و حال مطرب گوش‌دار / زانک عاجز گشت مطرب ز انتظار\nبانگ آمد مر عمر را کای عمر / بندهٔ ما را ز حاجت باز خر\nبنده‌ای داریم خاص و محترم / سوی گورستان تو رنجه کن قدم\nای عمر بر جه ز بیت المال عام / هفتصد دینار در کف نه تمام\nپیش او بر کای تو ما را اختیار / این قدر بستان کنون معذور دار\nاین قدر از بهر ابریشم‌بها / خرج کن چون خرج شد اینجا بیا\nپس عمر زان هیبت آواز جست / تا میان را بهر این خدمت ببست\nسوی گورستان عمر بنهاد رو / در بغل همیان دوان در جست و جو\nگرد گورستان دوانه شد بسی / غیر آن پیر او ندید آنجا کسی\nگفت این نبود دگر باره دوید / مانده گشت و غیر آن پیر او ندید\nگفت حق فرمود ما را بنده‌ایست / صافی و شایسته و فرخنده‌ایست\nپیر چنگی کی بود خاص خدا / حبذا ای سر پنهان حبذا\nبار دیگر گرد گورستان بگشت / همچو آن شیر شکاری گرد دشت\nچون یقین گشتش که غیر پیر نیست / گفت در ظلمت دل روشن بسیست\nآمد او با صد ادب آنجا نشست / بر عمر عطسه فتاد و پیر جست\nمر عمر را دید ماند اندر شگفت / عزم رفتن کرد و لرزیدن گرفت\nگفت در باطن خدایا از تو داد / محتسب بر پیرکی چنگی فتاد\nچون نظر اندر رخ آن پیر کرد / دید او را شرمسار و روی‌زرد\nپس عمر گفتش مترس از من مرم / کت بشارتها ز حق آورده‌ام\nچند یزدان مدحت خوی تو کرد / تا عمر را عاشق روی تو کرد\nپیش من بنشین و مهجوری مساز / تا بگوشت گویم از اقبال راز\nحق سلامت می‌کند می‌پرسدت / چونی از رنج و غمان بی‌حدت\nنک قراضهٔ چند ابریشم‌بها / خرج کن این را و باز اینجا بیا\nپیر لرزان گشت چون این را شنید / دست می‌خایید و بر خود می‌طپید\nبانگ می‌زد کای خدای بی‌نظیر / بس که از شرم آب شد بیچاره پیر\nچون بسی بگریست و از حد رفت درد / چنگ را زد بر زمین و خرد کرد\nگفت ای بوده حجابم از اله / ای مرا تو راه‌زن از شاه‌راه\nای بخورده خون من هفتاد سال / ای ز تو رویم سیه پیش کمال\nای خدای با عطای با وفا / رحم کن بر عمر رفته در جفا\nداد حق عمری که هر روزی از آن / کس نداند قیمت آن در جهان\nخرج کردم عمر خود را دم بدم / در دمیدم جمله را در زیر و بم\nآه کز یاد ره و پردهٔ عراق / رفت از یادم دم تلخ فراق\nوای کز تری زیر افکند خرد / خشک شد کشت دل من دل بمرد\nوای کز آواز این بیست و چهار / کاروان بگذشت و بیگه شد نهار\nای خدا فریاد زین فریادخواه / داد خواهم نه ز کس زین دادخواه\nداد خود از کس نیابم جز مگر / زانک او از من بمن نزدیکتر\nکین منی از وی رسد دم دم مرا / پس ورا بینم چو این شد کم مرا\nهمچو آن کو با تو باشد زرشمر / سوی او داری نه سوی خود نظر",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1108",
        "title": "بخش ۱۰۸ - گردانیدن عمر رضی الله عنه نظر او را از مقام گریه کی هستیس",
        "content": "پس عمر گفتش که این زاری تو / هست هم آثار هشیاری تو\nراه فانی گشته راهی دیگرست / زانک هشیاری گناهی دیگرست\nهست هشیاری ز یاد ما مضی / ماضی و مستقبلت پردهٔ خدا\nآتش اندر زن بهر دو تا بکی / پر گره باشی ازین هر دو چو نی\nتا گره با نی بود همراز نیست / همنشین آن لب و آواز نیست\nچون بطوفی خود بطوفی مرتدی / چون به خانه آمدی هم با خودی\nای خبرهات از خبرده بی‌خبر / توبهٔ تو از گناه تو بتر\nای تو از حال گذشته توبه‌جو / کی کنی توبه ازین توبه بگو\nگاه بانگ زیر را قبله کنی / گاه گریهٔ زار را قبله زنی\nچونک فاروق آینهٔ اسرار شد / جان پیر از اندرون بیدار شد\nهمچو جان بی‌گریه و بی‌خنده شد / جانش رفت و جان دیگر زنده شد\nحیرتی آمد درونش آن زمان / که برون شد از زمین و آسمان\nجست و جویی از ورای جست و جو / من نمی‌دانم تو می‌دانی بگو\nحال و قالی از ورای حال و قال / غرقه گشته در جمال ذوالجلال\nغرقه‌ای نه که خلاصی باشدش / یا به جز دریا کسی بشناسدش\nعقل جزو از کل گویا نیستی / گر تقاضا بر تقاضا نیستی\nچون تقاضا بر تقاضا می‌رسد / موج آن دریا بدینجا می‌رسد\nچونک قصهٔ حال پیر اینجا رسید / پیر و حالش روی در پرده کشید\nپیر دامن را ز گفت و گو فشاند / نیم گفته در دهان ما بماند\nاز پی این عیش و عشرت ساختن / صد هزاران جان بشاید باختن\nدر شکار بیشهٔ جان باز باش / همچو خورشید جهان جان‌باز باش\nجان‌فشان افتاد خورشید بلند / هر دمی تی می‌شود پر می‌کنند\nجان فشان ای آفتاب معنوی / مر جهان کهنه را بنما نوی\nدر وجود آدمی جان و روان / می‌رسد از غیب چون آب روان",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1109",
        "title": "بخش ۱۰۹ - تفسیر دعای آن دو فرشته کی هر روز بر سر هر بازاری منادی می",
        "content": "گفت پیغامبر که دایم بهر پند / دو فرشته خوش منادی می‌کنند\nکای خدایا منفقان را سیر دار / هر درمشان را عوض ده صد هزار\nای خدایا ممسکان را در جهان / تو مده الا زیان اندر زیان\nای بسا امساک کز انفاق به / مال حق را جز به امر حق مده\nتا عوض یابی تو گنج بی‌کران / تا نباشی از عداد کافران\nکاشتران قربان همی‌کردند تا / چیره گردد تیغشان بر مصطفی\nامر حق را باز جو از واصلی / امر حق را در نیابد هر دلی\nچون غلام یاغیی کو عدل کرد / مال شه بر یاغیان او بذل کرد\nدر نبی انذار اهل غفلتست / کان همه انفاقهاشان حسرتست\nعدل این یاغی و داداش نزد شاه / چه فزاید دوری و روی سیاه\nسروران مکه در حرب رسول / بودشان قربان به اومید قبول\nبهر اینمؤمنهمی‌گوید ز بیم / در نماز اهد الصراط المستقیم\nآن درم دادن سخی را لایقست / جان سپردن خود سخای عاشقست\nنان دهی از بهر حق نانت دهند / جان دهی از بهر حق جانت دهند\nگر بریزد برگهای این چنار / برگ بی‌برگیش بخشد کردگار\nگر نماند از جود در دست تو مال / کی کند فضل الهت پای‌مال\nهر که کارد گردد انبارش تهی / لیکش اندر مزرعه باشد بهی\nوانک در انبار ماند و صرفه کرد / اشپش و موش حوادث پاک خورد\nاین جهان نفیست در اثبات جو / صورتت صفرست در معنیت جو\nجان شور تلخ پیش تیغ بر / جان چون دریای شیرین را بخر\nور نمی‌دانی شدن زین آستان / باری از من گوش کن این داستان",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1110",
        "title": "بخش ۱۱۰ - قصهٔ خلیفه کی در کرم در زمان خود از حاتم طائی گذشته بود و",
        "content": "یک خلیفه بود در ایام پیش / کرده حاتم را غلام جود خویش\nرایت اکرام و داد افراشته / فقر و حاجت از جهان بر داشته\nبحر و در از بخششش صاف آمده / داد او از قاف تا قاف آمده\nدر جهان خاک ابر و آب بود / مظهر بخشایش وهاب بود\nاز عطااش بحر و کان در زلزله / سوی جودش قافله بر قافله\nقبلهٔ حاجت در و دروازه‌اش / رفته در عالم بجود آوازه‌اش\nهم عجم هم روم هم ترک و عرب / مانده از جود و سخااش در عجب\nآب حیوان بود و دریای کرم / زنده گشته هم عرب زو هم عجم",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1111",
        "title": "بخش ۱۱۱ - قصهٔ اعرابی درویش و ماجرای زن با او به سبب قلت و درویشی",
        "content": "یک شب اعرابی زنی مر شوی را / گفت و از حد برد گفت و گوی را\nکین همه فقر و جفا ما می‌کشیم / جمله عالم در خوشی ما ناخوشیم\nنان‌مان نه نان خورش‌مان درد و رشک / کوزه‌مان نه آب‌مان از دیده اشک\nجامهٔ ما روز تاب آفتاب / شب نهالین و لحاف از ماهتاب\nقرص مه را قرص نان پنداشته / دست سوی آسمان برداشته\nننگ درویشان ز درویشی ما / روز شب از روزی اندیشی ما\nخویش و بیگانه شده از ما رمان / بر مثال سامری از مردمان\nگر بخواهم از کسی یک مشت نسک / مر مرا گوید خمش کن مرگ و جسک\nمر عرب را فخر غزوست و عطا / در عرب تو همچو اندر خط خطا\nچه غزا ما بی‌غزا خود کشته‌ایم / ما به تیغ فقر بی سر گشته‌ایم\nچه عطا ما بر گدایی می‌تنیم / مر مگس را در هوا رگ می‌زنیم\nگر کسی مهمان رسد گر من منم / شب بخسپد دلقش از تن بر کنم",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1112",
        "title": "بخش ۱۱۲ - مغرور شدن مریدان محتاج به مدعیان مزور و ایشان را شیخ و مح",
        "content": "بهر این گفتند دانایان بفن / میهمان محسنان باید شدن\nتو مرید و میهمان آن کسی / کو ستاند حاصلت را از خسی\nنیست چیره چون ترا چیره کند / نور ندهد مر ترا تیره کند\nچون ورا نوری نبود اندر قران / نور کی یابند از وی دیگران\nهمچو اعمش کو کند داروی چشم / چه کشد در چشمها الا که یشم\nحال ما اینست در فقر و عنا / هیچ مهمانی مبا مغرور ما\nقحط ده سال ار ندیدی در صور / چشمها بگشا و اندر ما نگر\nظاهر ما چون درون مدعی / در دلش ظلمت زبانش شعشعی\nاز خدا بویی نه او را نه اثر / دعویش افزون ز شیث و بوالبشر\nدیو ننموده ورا هم نقش خویش / او همی‌گوید ز ابدالیم بیش\nحرف درویشان بدزدیده بسی / تا گمان آید که هست او خود کسی\nخرده گیرد در سخن بر بایزید / ننگ دارد از درون او یزید\nبی‌نوا از نان و خوان آسمان / پیش او ننداخت حق یک استخوان\nاو ندا کرده که خوان بنهاده‌ام / نایب حقم خلیفه‌زاده‌ام\nالصلا ساده‌دلان پیچ پیچ / تا خورید از خوان جودم سیر هیچ\nسالها بر وعدهٔ فردا کسان / گرد آن در گشته فردا نارسان\nدیر باید تا که سر آدمی / آشکارا گردد از بیش و کمی\nزیر دیوار بدن گنجست یا / خانهٔ مارست و مور و اژدها\nچونک پیدا گشت کو چیزی نبود / عمر طالب رفت آگاهی چه سود",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1113",
        "title": "بخش ۱۱۳ - در بیان آنک نادر افتد کی مریدی در مدعی مزور اعتقاد بصدق ب",
        "content": "لیک نادر طالب آید کز فروغ / در حق او نافع آید آن دروغ\nاو به قصد نیک خود جایی رسد / گرچه جان پنداشت و آن آمد جسد\nچون تحری در دل شب قبله را / قبله نی و آن نماز او روا\nمدعی را قحط جان اندر سرست / لیک ما را قحط نان بر ظاهرست\nما چرا چون مدعی پنهان کنیم / بهر ناموس مزور جان کنیم",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1114",
        "title": "بخش ۱۱۴ - صبر فرمودن اعرابی زن خود را و فضیلت صبر و فقر بیان کردن ب",
        "content": "شوی گفتش چند جویی دخل و کشت / خود چه ماند از عمر افزون‌تر گذشت\nعاقل اندر بیش و نقصان ننگرد / زانک هر دو همچو سیلی بگذرد\nخواه صاف و خواه سیل تیره‌رو / چون نمی‌پاید دمی از وی مگو\nاندرین عالم هزاران جانور / می‌زید خوش‌عیش بی زیر و زبر\nشکر می‌گوید خدا را فاخته / بر درخت و برگ شب نا ساخته\nحمد می‌گوید خدا را عندلیب / کاعتماد رزق بر تست ای مجیب\nباز دست شاه را کرده نوید / از همه مردار ببریده امید\nهمچنین از پشه‌گیری تا به پیل / شد عیال الله و حق نعم المعیل\nاین همه غمها که اندر سینه‌هاست / از بخار و گرد باد و بود ماست\nاین غمان بیخ‌کن چون داس ماست / این چنین شد و آنچنان وسواس ماست\nدان که هر رنجی ز مردن پاره‌ایست / جزو مرگ از خود بران گر چاره‌ایست\nچون ز جزو مرگ نتوانی گریخت / دان که کلش بر سرت خواهند ریخت\nجزو مرگ ار گشت شیرین مر ترا / دان که شیرین می‌کند کل را خدا\nدردها از مرگ می‌آید رسول / از رسولش رو مگردان ای فضول\nهر که شیرین می‌زید او تلخ مرد / هر که او تن را پرستد جان نبرد\nگوسفندان را ز صحرا می‌کشند / آنک فربه‌تر مر آن را می‌کشند\nشب گذشت و صبح آمد ای تمر / چند گیری این فسانهٔ زر ز سر\nتو جوان بودی و قانع‌تر بدی / زر طلب گشتی خود اول زر بدی\nرز بدی پر میوه چون کاسد شدی / وقت میوه پختنت فاسد شدی\nمیوه‌ات باید که شیرین‌تر شود / چون رسن تابان نه واپس‌تر رود\nجفت مایی جفت باید هم‌صفت / تا برآید کارها با مصلحت\nجفت باید بر مثال همدگر / در دو جفت کفش و موزه در نگر\nگر یکی کفش از دو تنگ آید به پا / هر دو جفتش کار ناید مر ترا\nجفت در یک خرد وان دیگر بزرگ / جفت شیر بیشه دیدی هیچ گرگ\nراست ناید بر شتر جفت جوال / آن یکی خالی و این پر مال مال\nمن روم سوی قناعت دل‌قوی / تو چرا سوی شناعت می‌روی\nمرد قانع از سر اخلاص و سوز / زین نسق می‌گفت با زن تا بروز",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1115",
        "title": "بخش ۱۱۵ - نصحیت کردن زن مر شوی را کی سخن افزون از قدم و از مقام خود",
        "content": "زن برو زد بانگ کای ناموس‌کیش / من فسون تو نخواهم خورد بیش\nترهات از دعوی و دعوت مگو / رو سخن از کبر و از نخوت مگو\nچند حرف طمطراق و کار بار / کار و حال خود ببین و شرم‌دار\nکبر زشت و از گدایان زشت‌تر / روز سرد و برف وانگه جامه تر\nچند دعوی و دم و باد و بروت / ای ترا خانه چو بیت العنکبوت\nاز قناعت کی تو جان افروختی / از قناعتها تو نام آموختی\nگفت پیغامبر قناعت چیست گنج / گنج را تو وا نمی‌دانی ز رنج\nاین قناعت نیست جز گنج روان / تو مزن لاف ای غم و رنج روان\nتو مخوانم جفت کمتر زن بغل / جفت انصافم نیم جفت دغل\nچون قدم با میر و با بگ می‌زنی / چون ملخ را در هوا رگ می‌زنی\nبا سگان زین استخوان در چالشی / چون نی اشکم تهی در نالشی\nسوی من منگر بخواری سست سست / تا نگویم آنچ در رگهای تست\nعقل خود را از من افزون دیده‌ای / مر من کم‌عقل را چون دیده‌ای\nهمچو گرگ غافل اندر ما مجه / ای ز ننگ عقل تو بی‌عقل به\nچونک عقل تو عقیلهٔ مردمست / آن نه عقلست آن که مار و کزدمست\nخصم ظلم و مکر تو الله باد / فضل و عقل تو ز ما کوتاه باد\nهم تو ماری هم فسون‌گر این عجب / مارگیر و ماری ای ننگ عرب\nزاغ اگر زشتی خود بشناختی / همچو برف از درد و غم بگداختی\nمرد افسونگر بخواند چون عدو / او فسون بر مار و مار افسون برو\nگر نبودی دام او افسون مار / کی فسون مار را گشتی شکار\nمرد افسون‌گر ز حرص کسب و کار / در نیابد آن زمان افسون مار\nمار گوید ای فسون‌گر هین و هین / آن خود دیدی فسون من ببین\nتو به نام حق فریبی مر مرا / تا کنی رسوای شور و شر مرا\nنام حقم بست نی آن رای تو / نام حق را دام کردی وای تو\nنام حق بستاند از تو داد من / من به نام حق سپردم جان و تن\nیا به زخم من رگ جانت برد / یا که همچون من به زندانت برد\nزن ازین گونه خشن گفتارها / خواند بر شوی جوان طومارها",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1116",
        "title": "بخش ۱۱۶ - نصیحت کردن مرد مر زن را کی در فقیران به خواری منگر و در ک",
        "content": "گفت ای زن تو زنی یا بوالحزن / فقر فخر آمد مرا بر سر مزن\nمال و زر سر را بود همچون کلاه / کل بود او کز کله سازد پناه\nآنک زلف جعد و رعنا باشدش / چون کلاهش رفت خوشتر آیدش\nمرد حق باشد بمانند بصر / پس برهنه به که پوشیده نظر\nوقت عرضه کردن آن برده‌فروش / بر کند از بنده جامهٔ عیب‌پوش\nور بود عیبی برهنه‌ش کی کند / بل بجامه خدعه‌ای با وی کند\nگوید ای شرمنده است از نیک و بد / از برهنه کردن او از تو رمد\nخواجه در عیبست غرقه تا به گوش / خواجه را مالست و مالش عیب‌پوش\nکز طمع عیبش نبیند طامعی / گشت دلها را طمعها جامعی\nور گدا گوید سخن چون زر کان / ره نیابد کالهٔ او در دکان\nکار درویشی ورای فهم تست / سوی درویشی بمنگر سست سست\nزانک درویشان ورای ملک و مال / روزیی دارند ژرف از ذوالجلال\nحق تعالی عادلست و عادلان / کی کنند استم‌گری بر بی‌دلان\nآن یکی را نعمت و کالا دهند / وین دگر را بر سر آتش نهند\nآتشش سوزا که دارد این گمان / بر خدا و خالق هر دو جهان\nفقر فخری از گزافست و مجاز / نه هزاران عز پنهانست و ناز\nاز غضب بر من لقبها راندی / یارگیر و مارگیرم خواندی\nگر بگیرم برکنم دندان مار / تاش از سر کوفتن نبود ضرار\nزانک آن دندان عدو جان اوست / من عدو را می‌کنم زین علم دوست\nاز طمع هرگز نخوانم من فسون / این طمع را کرده‌ام من سرنگون\nحاش لله طمع من از خلق نیست / از قناعت در دل من عالمیست\nبر سر امرودبن بینی چنان / زان فرود آ تا نماند آن گمان\nچون که بر گردی تو سرگشته شوی / خانه را گردنده بینی و آن توی",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1117",
        "title": "بخش ۱۱۷ - در بیان آنک جنبیدن هر کسی از آنجا کی ویست هر کس را از چنب",
        "content": "دید احمد را ابوجهل و بگفت / زشت نقشی کز بنی‌هاشم شکفت\nگفت احمد مر ورا که راستی / راست گفتی گرچه کار افزاستی\nدید صدیقش بگفت ای آفتاب / نی ز شرقی نی ز غربی خوش بتاب\nگفت احمد راست گفتی ای عزیز / ای رهیده تو ز دنیای نه چیز\nحاضران گفتند ای صدر الوری / راست‌گو گفتی دو ضدگو را چرا\nگفت من آیینه‌ام مصقول دست / ترک و هندو در من آن بیند که هست\nای زن ار طماع می‌بینی مرا / زین تحری زنانه برتر آ\nآن طمع را ماند و رحمت بود / کو طمع آنجا که آن نعمت بود\nامتحان کن فقر را روزی دو تو / تا به فقر اندر غنا بینی دوتو\nصبر کن با فقر و بگذار این ملال / زانک در فقرست عز ذوالجلال\nسرکه مفروش و هزاران جان ببین / از قناعت غرق بحر انگبین\nصد هزاران جان تلخی‌کش نگر / همچو گل آغشته اندر گلشکر\nای دریغا مر ترا گنجا بدی / تا ز جانم شرح دل پیدا شدی\nاین سخن شیرست در پستان جان / بی کشنده خوش نمی‌گردد روان\nمستمع چون تشنه و جوینده شد / واعظ ار مرده بود گوینده شد\nمستمع چون تازه آمد بی‌ملال / صدزبان گردد به گفتن گنگ و لال\nچونک نامحرم در آید از درم / پرده در پنهان شوند اهل حرم\nور در آید محرمی دور از گزند / برگشایند آن ستیران روی‌بند\nهرچه را خوب و خوش و زیبا کنند / از برای دیدهٔ بینا کنند\nکی بود آواز چنگ و زیر و بم / از برای گوش بی‌حس اصم\nمشک را بیهوده حق خوش‌دم نکرد / بهر حس کرد و پی اخشم نکرد\nحق زمین و آسمان بر ساخته‌ست / در میان بس نار و نور افراخته‌ست\nاین زمین را از برای خاکیان / آسمان را مسکن افلاکیان\nمرد سفلی دشمن بالا بود / مشتری هر مکان پیدا بود\nای ستیره هیچ تو بر خاستی / خویشتن را بهر کور آراستی\nگر جهان را پر در مکنون کنم / روزی تو چون نباشد چون کنم\nترک جنگ و ره‌زنی ای زن بگو / ور نمی‌گویی به ترک من بگو\nمر مرا چه جای جنگ نیک و بد / کین دلم از صلحها هم می‌رمد\nگر خمش گردی و گر نه آن کنم / که همین دم ترک خان و مان کنم",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1118",
        "title": "بخش ۱۱۸ - مراعات کردن زن شوهر را و استغفار کردن از گفتهٔ خویش",
        "content": "زن چو دید او را که تند و توسنست / گشت گریان گریه خود دام زنست\nگفت از تو کی چنین پنداشتم / از تو من اومید دیگر داشتم\nزن در آمد ازطریق نیستی / گفت من خاک شماام نی ستی\nجسم و جان و هرچه هستم آن تست / حکم و فرمان جملگی فرمان تست\nگر ز درویشی دلم از صبر جست / بهر خویشم نیست آن بهر تو است\nتو مرا در دردها بودی دوا / من نمی‌خواهم که باشی بی‌نوا\nجان تو کز بهر خویشم نیست این / از برای تستم این ناله و حنین\nخویش من والله که بهر خویش تو / هر نفس خواهد که میرد پیش تو\nکاش جانت کش روان من فدا / از ضمیر جان من واقف بدی\nچون تو با من این چنین بودی بظن / هم ز جان بیزار گشتم هم ز تن\nخاک را بر سیم و زر کردیم چون / تو چنینی با من ای جان را سکون\nتو که در جان و دلم جا می‌کنی / زین قدر از من تبرا می‌کنی\nتو تبرا کن که هستت دستگاه / ای تبرای ترا جان عذرخواه\nیاد می‌کن آن زمانی را که من / چون صنم بودم تو بودی چون شمن\nبنده بر وفق تو دل افروختست / هرچه گویی پخت گوید سوختست\nمن سپاناخ تو با هرچم پزی / یا ترش‌با یا که شیرین می‌سزی\nکفر گفتم نک بایمان آمدم / پیش حکمت از سر جان آمدم\nخوی شاهانهٔ ترا نشناختم / پیش تو گستاخ خر در تاختم\nچون ز عفو تو چراغی ساختم / توبه کردم اعتراض انداختم\nمی‌نهم پیش تو شمشیر و کفن / می‌کشم پیش تو گردن را بزن\nاز فراق تلخ می‌گویی سخن / هر چه خواهی کن ولیکن این مکن\nدر تو از من عذرخواهی هست سر / با تو بی من او شفیعی مستمر\nعذر خواهم در درونت خلق تست / ز اعتماد او دل من جرم جست\nرحم کن پنهان ز خود ای خشمگین / ای که خلقت به ز صد من انگبین\nزین نسق می‌گفت با لطف و گشاد / در میانه گریه‌ای بر وی فتاد\nگریه چون از حد گذشت و های های / زو که بی گریه بد او خود دلربای\nشد از آن باران یکی برقی پدید / زد شراری در دل مرد وحید\nآنک بندهٔ روی خوبش بود مرد / چون بود چون بندگی آغاز کرد\nآنک از کبرش دلت لرزان بود / چون شوی چون پیش تو گریان شود\nآنک از نازش دل و جان خون بود / چونک آید در نیاز او چون بود\nآنک در جور و جفااش دام ماست / عذر ما چه بود چو او در عذر خاست\nزین للناس حق آراستست / زانچ حق آراست چون دانند جست\nچون پی یسکن الیهاش آفرید / کی تواند آدم از حوا برید\nرستم زال ار بود وز حمزه بیش / هست در فرمان اسیر زال خویش\nآنک عالم مست گفتش آمدی / کلمینی یا حمیرا می‌زدی\nآب غالب شد بر آتش از لهیب / زآتش او جوشد چو باشد در حجیب\nچونک دیگی حایل آمد هر دو را / نیست کرد آن آب را کردش هوا\nظاهرا بر زن چو آب ار غالبی / باطنا مغلوب و زن را طالبی\nاین چنین خاصیتی در آدمیست / مهر حیوان را کمست آن از کمیست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1119",
        "title": "بخش ۱۱۹ - در بیان این خبر کی انهن یغلبن العاقل و یغلبهن الجاهل",
        "content": "گفت پیغامبر که زن بر عاقلان / غالب آید سخت و بر صاحب‌دلان\nباز بر زن جاهلان چیره شوند / زانک ایشان تند و بس خیره روند\nکم بودشان رقت و لطف و وداد / زانک حیوانیست غالب بر نهاد\nمهر و رقت وصف انسانی بود / خشم و شهوت وصف حیوانی بود\nپرتو حقست آن معشوق نیست / خالقست آن گوییا مخلوق نیست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1120",
        "title": "",
        "content": "مرد زان گفتن پیشمان شد چنان / کز عوانی ساعت مردن عوان\nگفت خصم جان جان چون آمدم / بر سر جان من لگدها چون زدم\nچون قضا آید فرو پوشد بصر / تا نداند عقل ما پا را ز سر\nچون قضا بگذشت خود را می‌خورد / پرده بدریده گریبان می‌درد\nمرد گفت ای زن پیشمان می‌شوم / گر بدم کافر مسلمان می‌شوم\nمن گنه‌کار توم رحمی بکن / بر مکن یکبارگیم از بیخ و بن\nکافر پیر ار پشیمان می‌شود / چونک عذر آرد مسلمان می‌شود\nحضرت پر رحمتست و پر کرم / عاشق او هم وجود و هم عدم\nکفر و ایمان عاشق آن کبریا / مس و نقره بندهٔ آن کیمیا",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1121",
        "title": "بخش ۱۲۱ - در بیان آنک موسی و فرعون هر دو مسخر مشیت‌اند چنانک زهر و ",
        "content": "موسی و فرعون معنی را رهی / ظاهر آن ره دارد و این بی‌رهی\nروز موسی پیش حق نالان شده / نیمشب فرعون هم گریان بده\nکین چه غلست ای خدا بر گردنم / ورنه غل باشد کی گوید من منم\nزانک موسی را منور کرده‌ای / مر مرا زان هم مکدر کرده‌ای\nزانک موسی را تو مه‌رو کرده‌ای / ماه جانم را سیه‌رو کرده‌ای\nبهتر از ماهی نبود استاره‌ام / چون خسوف آمد چه باشد چاره‌ام\nنوبتم گر رب و سلطان می‌زنند / مه گرفت و خلق پنگان می‌زنند\nمی‌زنند آن طاس و غوغا می‌کنند / ماه را زان زخمه رسوا می‌کنند\nمن که فرعونم ز خلق ای وای من / زخم طاس آن ربی الاعلای من\nخواجه‌تاشانیم اما تیشه‌ات / می‌شکافد شاخ را در بیشه‌ات\nباز شاخی را موصل می‌کند / شاخ دیگر را معطل می‌کند\nشاخ را بر تیشه دستی هست نی / هیچ شاخ از دست تیشه جست نی\nحق آن قدرت که آن تیشه تراست / از کرم کن این کژیها را تو راست\nباز با خود گفته فرعون ای عجب / من نه دریا ربناام جمله شب\nدر نهان خاکی و موزون می‌شوم / چون به موسی می‌رسم چون می‌شوم\nرنگ زر قلب ده‌تو می‌شود / پیش آتش چون سیه‌رو می‌شود\nنه که قلب و قالبم در حکم اوست / لحظه‌ای مغزم کند یک لحظه پوست\nسبز گردم چونک گوید کشت باش / زرد گردم چونک گوید زشت باش\nلحظه‌ای ماهم کند یک دم سیاه / خود چه باشد غیر این کار اله\nپیش چوگانهای حکم کن فکان / می‌دویم اندر مکان و لامکان\nچونک بی‌رنگی اسیر رنگ شد / موسیی با موسیی در جنگ شد\nچون به بی‌رنگی رسی کان داشتی / موسی و فرعون دارند آشتی\nگر ترا آید برین نکته سئوال / رنگ کی خالی بود از قیل و قال\nاین عجب کین رنگ از بی‌رنگ خاست / رنگ با بی‌رنگ چون در جنگ خاست\nاصل روغن ز آب افزون می‌شود / عاقبت با آب ضد چون میشود\nچونک روغن را ز آب اسرشته‌اند / آب با روغن چرا ضد گشته‌اند\nچون گل از خارست و خار از گل چرا / هر دو در جنگند و اندر ماجرا\nیا نه جنگست این برای حکمتست / همچو جنگ خر فروشان صنعتست\nیا نه اینست و نه آن حیرانیست / گنج باید جست این ویرانیست\nآنچ تو گنجش توهم می‌کنی / زان توهم گنج را گم می‌کنی\nچون عمارت دان تو وهم و رایها / گنج نبود در عمارت جایها\nدر عمارت هستی و جنگی بود / نیست را از هستها ننگی بود\nنه که هست از نیستی فریاد کرد / بلک نیست آن هست را واداد کرد\nتو مگو که من گریزانم ز نیست / بلک او از تو گریزانست بیست\nظاهرا می‌خواندت او سوی خود / وز درون می‌راندت با چوب رد\nنعلهای بازگونه‌ست ای سلیم / نفرت فرعون می‌دان از کلیم",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1122",
        "title": "بخش ۱۲۲ - سبب حرمان اشقیا از دو جهان کی خسر الدنیا و اخرة",
        "content": "چون حکیمک اعتقادی کرده است / کآسمان بیضه زمین چون زرده است\nگفت سایل چون بماند این خاکدان / در میان این محیط آسمان\nهمچو قندیلی معلق در هوا / نه باسفل می‌رود نه بر علا\nآن حکیمش گفت کز جذب سما / از جهات شش بماند اندر هوا\nچون ز مغناطیس قبهٔ ریخته / درمیان ماند آهنی آویخته\nآن دگر گفت آسمان با صفا / کی کشد در خود زمین تیره را\nبلک دفعش می‌کند از شش جهات / زان بماند اندر میان عاصفات\nپس ز دفع خاطر اهل کمال / جان فرعونان بماند اندر ضلال\nپس ز دفع این جهان و آن جهان / مانده‌اند این بی‌رهان بی این و آن\nسر کشی از بندگان ذوالجلال / دان که دارند از وجود تو ملال\nکهربا دارند چون پیدا کنند / کاه هستی ترا شیدا کنند\nکهربای خویش چون پنهان کنند / زود تسلیم ترا طغیان کنند\nآنچنان که مرتبهٔ حیوانیست / کو اسیر و سغبهٔ انسانیست\nمرتبهٔ انسان به دست اولیا / سغبه چون حیوان شناسش ای کیا\nبندهٔ خود خواند احمد در رشاد / جمله عالم را بخوان قل یا عباد\nعقل تو همچون شتربان تو شتر / می‌کشاند هر طرف در حکم مر\nعقل عقلند اولیا و عقلها / بر مثال اشتران تا انتها\nاندریشان بنگر آخر ز اعتبار / یک قلاووزست جان صد هزار\nچه قلاووز و چه اشتربان بیاب / دیده‌ای کان دیده بیند آفتاب\nیک جهان در شب بمانده میخ‌دوز / منتظر موقوف خورشیدست و روز\nاینت خورشیدی نهان در ذره‌ای / شیر نر در پوستین بره‌ای\nاینت دریایی نهان در زیر کاه / پا برین که هین منه با اشتباه\nاشتباهی و گمانی را درون / رحمت حقست بهر رهنمون\nهر پیمبر فرد آمد در جهان / فرد بود آن رهنمایش در نهان\nعالک کبری بقدرت سحر کرد / کرد خود را در کهین نقشی نورد\nابلهانش فرد دیدند و ضعیف / کی ضعیفست آن که با شه شد حریف\nابلهان گفتند مردی بیش نیست / وای آنکو عاقبت‌اندیش نیست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1123",
        "title": "بخش ۱۲۳ - حقیر و بی‌خصم دیدن دیده‌های حس صالح و ناقهٔ صالح علیه‌الس",
        "content": "ناقهٔ صالح بصورت بد شتر / پی بریدندش ز جهل آن قوم مر\nاز برای آب چون خصمش شدند / نان کور و آب کور ایشان بدند\nناقة الله آب خورد از جوی و میغ / آب حق را داشتند از حق دریغ\nناقهٔ صالح چو جسم صالحان / شد کمینی در هلاک طالحان\nتا بر آن امت ز حکم مرگ و درد / ناقةالله و سقیاها چه کرد\nشحنهٔ قهر خدا زیشان بجست / خونبهای اشتری شهری درست\nروح همچون صالح و تن ناقه است / روح اندر وصل و تن در فاقه است\nروح صالح قابل آفات نیست / زخم بر ناقه بود بر ذات نیست\nروح صالح قابل آزار نیست / نور یزدان سغبهٔ کفار نیست\nحق از آن پیوست با جسمی نهان / تاش آزارند و بینند امتحان\nبی‌خبر کزار این آزار اوست / آب این خم متصل با آب جوست\nزان تعلق کرد با جسمی اله / تا که گردد جمله عالم را پناه\nناقهٔ جسم ولی را بنده باش / تا شوی با روح صالح خواجه‌تاش\nگفت صالح چونک کردید این حسد / بعد سه روز از خدا نقمت رسد\nبعد سه روز دگر از جانستان / آفتی آید که دارد سه نشان\nرنگ روی جمله‌تان گردد دگر / رنگ رنگ مختلف اندر نظر\nروز اول رویتان چون زعفران / در دوم رو سرخ همچون ارغوان\nدر سوم گردد همه روها سیاه / بعد از آن اندر رسد قهر اله\nگر نشان خواهید از من زین وعید / کرهٔ ناقه به سوی که دوید\nگر توانیدش گرفتن چاره هست / ورنه خود مرغ امید از دام جست\nکس نتانست اندر آن کره رسید / رفت در کهسارها شد ناپدید\nگفت دیدیت آن قضا معلن شدست / صورت اومید را گردن زدست\nکرهٔ ناقه چه باشد خاطرش / که بجا آرید ز احسان و برش\nگر بجا آید دلش رستید از آن / ورنه نومیدیت و ساعد را گزان\nچون شنیدند این وعید منکدر / چشم بنهادند و آن را منتظر\nروز اول روی خود دیدند زرد / می‌زدند از ناامیدی آه سرد\nسرخ شد روی همه روز دوم / نوبت اومید و توبه گشت گم\nشد سیه روز سیم روی همه / حکم صالح راست شد بی ملحمه\nچون همه در ناامیدی سر زدند / همچو مرغان در دو زانو آمدند\nدر نبی آورد جبریل امین / شرح این زانو زدن را جاثمین\nزانو آن دم زن که تعلیمت کنند / وز چنین زانو زدن بیمت کنند\nمنتظر گشتند زخم قهر را / قهر آمد نیست کرد آن شهر را\nصالح از خلوت بسوی شهر رفت / شهر دید اندر میان دود و نفت\nناله از اجزای ایشان می‌شنید / نوحه پیدا نوحه‌گویان ناپدید\nز استخوانهاشان شنید او ناله‌ها / اشک‌ریزان جانشان چون ژاله‌ها\nصالح آن بشنید و گریه ساز کرد / نوحه بر نوحه‌گران آغاز کرد\nگفت ای قومی به باطل زیسته / وز شما من پیش حق بگریسته\nحق بگفته صبر کن بر جورشان / پندشان ده بس نماند از دورشان\nمن بگفته پند شد بند از جفا / شیر پند از مهر جوشد وز صفا\nبس که کردید از جفا بر جای من / شیر پند افسرد در رگهای من\nحق مرا گفته ترا لطفی دهم / بر سر آن زخمها مرهم نهم\nصاف کرده حق دلم را چون سما / روفته از خاطرم جور شما\nدر نصیحت من شده بار دگر / گفته امثال و سخنها چون شکر\nشیر تازه از شکر انگیخته / شیر و شهدی با سخن آمیخته\nدر شما چون زهر گشته آن سخن / زانک زهرستان بدیت از بیخ و بن\nچون شوم غمگین که غم شد سرنگون / غم شما بودیت ای قوم حرون\nهیچ کس بر مرگ غم نوحه کند / ریش سر چون شد کسی مو بر کند\nرو بخود کرد و بگفت ای نوحه‌گر / نوحه‌ات را می‌نیرزند آن نفر\nکژ مخوان ای راست‌خوانندهٔ مبین / کیف آسی خلف قوم ظالمین\nباز اندر چشم و دل او گریه یافت / رحمتی بی‌علتی در وی بتافت\nقطره می‌بارید و حیران گشته بود / قطره‌ای بی‌علت از دریای جود\nعقل او می‌گفت کین گریه ز چیست / بر چنان افسوسیان شاید گریست\nبر چه می‌گریی بگو بر فعلشان / بر سپاه کینه‌توز بد نشان\nبر دل تاریک پر زنگارشان / بر زبان زهر همچون مارشان\nبر دم و دندان سگسارانه‌شان / بر دهان و چشم کزدم خانه‌شان\nبر ستیز و تسخر و افسوسشان / شکر کن چون کرد حق محبوسشان\nدستشان کژ پایشان کژ چشم کژ / مهرشان کژ صلحشان کژ خشم کژ\nاز پی تقلید و معقولات نقل / پا نهاده بر سر این پیر عقل\nپیرخر نه جمله گشته پیر خر / از ریای چشم و گوش همدگر\nاز بهشت آورد یزدان بندگان / تا نمایدشان سقر پروردگان",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1124",
        "title": "بخش ۱۲۴ - در معنی آنک مرج البحرین یلتقیان بینهما برزخ لا یبغیان",
        "content": "اهل نار و خلد را بین همدکان / در میانشان برزخ لایبغیان\nاهل نار و اهل نور آمیخته / در میانشان کوه قاف انگیخته\nهمچو در کان خاک و زر کرد اختلاط / در میانشان صد بیابان و رباط\nهمچنانک عقد در در و شبه / مختلط چون میهمان یک‌شبه\nبحر را نیمیش شیرین چون شکر / طعم شیرین رنگ روشن چون قمر\nنیم دیگر تلخ همچون زهر مار / طعم تلخ و رنگ مظلم همچو قار\nهر دو بر هم می‌زنند از تحت و اوج / بر مثال آب دریا موج موج\nصورت بر هم زدن از جسم تنگ / اختلاط جانها در صلح و جنگ\nموجهای صلح بر هم می‌زند / کینه‌ها از سینه‌ها بر می‌کند\nموجهای جنگ بر شکل دگر / مهرها را می‌کند زیر و زبر\nمهر تلخان را به شیرین می‌کشد / زانک اصل مهرها باشد رشد\nقهر شیرین را به تلخی می‌برد / تلخ با شیرین کجا اندر خورد\nتلخ و شیرین زین نظر ناید پدید / از دریچهٔ عاقبت دانند دید\nچشم آخربین تواند دید راست / چشم آخربین غرورست و خطاست\nای بسا شیرین که چون شکر بود / لیک زهر اندر شکر مضمر بود\nآنک زیرکتر ببو بشناسدش / و آن دگر چون بر لب و دندان زدش\nپس لبش ردش کند پیش از گلو / گرچه نعره می‌زند شیطان کلوا\nو آن دگر را در گلو پیدا کند / و آن دگر را در بدن رسوا کند\nوان دگر را در حدث سوزش دهد / ذوق آن زخم جگردوزش دهد\nوان دگر را بعد ایام و شهور / وان دگر را بعد مرگ از قعر گور\nور دهندش مهلت اندر قعر گور / لابد آن پیدا شود یوم النشور\nهر نبات و شکری را در جهان / مهلتی پیداست از دور زمان\nسالها باید که اندر آفتاب / لعل یابد رنگ و رخشانی و تاب\nباز تره در دو ماه اندر رسد / باز تا سالی گل احمر رسد\nبهر این فرمود حق عز و جل / سورة الانعام در ذکر اجل\nاین شنیدی مو بمویت گوش باد / آب حیوانست خوردی نوش باد\nآب حیوان خوان مخوان این را سخن / روح نو بین در تن حرف کهن\nنکتهٔ دیگر تو بشنو ای رفیق / همچو جان او سخت پیدا و دقیق\nدر مقامی هست هم این زهر مار / از تصاریف خدایی خوش‌گوار\nدر مقامی زهر و در جایی دوا / در مقامی کفر و در جایی روا\nگرچه آنجا او گزند جان بود / چون بدینجا در رسد درمان بود\nآب در غوره ترش باشد ولیک / چون به انگوری رسد شیرین و نیک\nباز در خم او شود تلخ و حرام / در مقام سرکگی نعم الادام",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1125",
        "title": "بخش ۱۲۵ - در معنی آنک آنچ ولی کند مرید را نشاید گستاخی کردن و همان ",
        "content": "گر ولی زهری خورد نوشی شود / ور خورد طالب سیه‌هوشی شود\nرب هب لی از سلیمان آمدست / که مده غیر مرا این ملک دست\nتو مکن با غیر من این لطف و جود / این حسد را ماند اما آن نبود\nنکتهٔ لا ینبغی می‌خوان بجان / سر من بعدی ز بخل او مدان\nبلک اندر ملک دید او صد خطر / موبمو ملک جهان بد بیم سر\nبیم سر با بیم سر با بیم دین / امتحانی نیست ما را مثل این\nپس سلیمان همتی باید که او / بگذرد زین صد هزاران رنگ و بو\nبا چنان قوت که او را بود هم / موج آن ملکش فرو می‌بست دم\nچون برو بنشست زین اندوه گرد / بر همه شاهان عالم رحم کرد\nشد شفیع و گفت این ملک و لوا / با کمالی ده که دادی مر مرا\nهرکه را بدهی و بکنی آن کرم / او سلیمانست وانکس هم منم\nاو نباشد بعدی او باشد معی / خود معی چه بود منم بی‌مدعی\nشرح این فرضست گفتن لیک من / باز می‌گردم به قصهٔ مرد و زن",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1126",
        "title": "بخش ۱۲۶ - مخلص ماجرای عرب و جفت او",
        "content": "ماجرای مرد و زن را مخلصی / باز می‌جوید درون مخلصی\nماجرای مرد و زن افتاد نقل / آن مثال نفس خود می‌دان و عقل\nاین زن و مردی که نفسست و خرد / نیک بایستست بهر نیک و بد\nوین دو بایسته درین خاکی‌سرا / روز و شب در جنگ و اندر ماجرا\nزن همی‌خواهد حویج خانگاه / یعنی آب رو و نان و خوان و جاه\nنفس همچون زن پی چاره‌گری / گاه خاکی گاه جوید سروری\nعقل خود زین فکرها آگاه نیست / در دماغش جز غم الله نیست\nگرچه سر قصه این دانه‌ست و دام / صورت قصه شنو اکنون تمام\nگر بیان معنوی کافی شدی / خلق عالم عاطل و باطل بدی\nگر محبت فکرت و معنیستی / صورت روزه و نمازت نیستی\nهدیه‌های دوستان با همدگر / نیست اندر دوستی الا صور\nتا گواهی داده باشد هدیه‌ها / بر محبتهای مضمر در خفا\nزانک احسانهای ظاهر شاهدند / بر محبتهای سر ای ارجمند\nشاهدت گه راست باشد گه دروغ / مست گاهی از می و گاهی ز دوغ\nدوغ خورده مستیی پیدا کند / های هوی و سرگرانیها کند\nآن مرایی در صیام و در صلاست / تا گمان آید که او مست ولاست\nحاصل افعال برونی دیگرست / تا نشان باشد بر آنچ مضمرست\nیا رب این تمییز ده ما را بخواست / تا شناسیم آن نشان کژ ز راست\nحس را تمییز دانی چون شود / آنک حس ینظر بنور الله بود\nور اثر نبود سبب هم مظهرست / همچو خویشی کز محبت مخبرست\nنبود آنک نور حقش شد امام / مر اثر را یا سببها را غلام\nیا محبت در درون شعله زند / زفت گردد وز اثر فارغ کند\nحاجتش نبود پی اعلام مهر / چون محبت نور خود زد بر سپهر\nهست تفصیلات تا گردد تمام / این سخن لیکن بجو تو والسلام\nگرچه شد معنی درین صورت پدید / صورت از معنی قریبست و بعید\nدر دلالت همچو آبند و درخت / چون بماهیت روی دورند سخت\nترک ماهیات و خاصیات گو / شرح کن احوال آن دو ماه‌رو",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1127",
        "title": "بخش ۱۲۷ - دل نهادن عرب بر التماس دلبر خویش و سوگند خوردن کی درین تس",
        "content": "مرد گفت اکنون گذشتم از خلاف / حکم داری تیغ برکش از غلاف\nهرچه گویی من ترا فرمان برم / در بد و نیک آمد آن ننگرم\nدر وجود تو شوم من منعدم / چون محبم حب یعمی و یصم\nگفت زن آهنگ برم می‌کنی / یا بحیلت کشف سرم می‌کنی\nگفت والله عالم السر الخفی / کافرید از خاک آدم را صفی\nدر سه گز قالب که دادش وا نمود / هر چه در الواح و در ارواح بود\nتا ابد هرچه بود او پیش پیش / درس کرد از علم الاسماء خویش\nتا ملک بی‌خود شد از تدریس او / قدس دیگر یافت از تقدیس او\nآن گشادیشان کز آدم رو نمود / در گشاد آسمانهاشان نبود\nدر فراخی عرصهٔ آن پاک جان / تنگ آمد عرصهٔ هفت آسمان\nگفت پیغامبر که حق فرموده است / من نگنجم هیچ در بالا و پست\nدر زمین و آسمان و عرش نیز / من نگنجم این یقین دان ای عزیز\nدر دل مؤمن بگنجم ای عجب / گر مرا جویی در آن دلها طلب\nگفت ادخل فی عبادی تلتقی / جنة من رویتی یا متقی\nعرش با آن نور با پهنای خویش / چون بدید آن را برفت از جای خویش\nخود بزرگی عرش باشد بس مدید / لیک صورت کیست چون معنی رسید\nهر ملک می‌گفت ما را پیش ازین / الفتی می‌بود بر روی زمین\nتخم خدمت بر زمین می‌کاشتیم / زان تعلق ما عجب می‌داشتیم\nکین تعلق چیست با این خاکمان / چون سرشت ما بدست از آسمان\nالف ما انوار با ظلمات چیست / چون تواند نور با ظلمات زیست\nآدما آن الف از بوی تو بود / زانک جسمت را زمین بد تار و پود\nجسم خاکت را ازینجا بافتند / نور پاکت را درینجا یافتند\nاین که جان ما ز روحت یافتست / پیش پیش از خاک آن می‌تافتست\nدر زمین بودیم و غافل از زمین / غافل از گنجی که در وی بد دفین\nچون سفر فرمود ما را زان مقام / تلخ شد ما را از آن تحویل کام\nتا که حجتها همی گفتیم ما / که به جای ما کی آید ای خدا\nنور این تسبیح و این تهلیل را / می‌فروشی بهر قال و قیل را\nحکم حق گسترد بهر ما بساط / که بگویید ازطریق انبساط\nهرچه آید بر زبانتان بی‌حذر / همچو طفلان یگانه با پدر\nزانک این دمها چه گر نالایقست / رحمت من بر غضب هم سابقست\nاز پی اظهار این سبق ای ملک / در تو بنهم داعیهٔ اشکال و شک\nتا بگویی و نگیرم بر تو من / منکر حلمم نیارد دم زدن\nصد پدر صد مادر اندر حلم ما / هر نفس زاید در افتد در فنا\nحلم ایشان کف بحر حلم ماست / کف رود آید ولی دریا بجاست\nخود چه گویم پیش آن در این صدف / نیست الا کف کف کف کف\nحق آن کف حق آن دریای صاف / کامتحانی نیست این گفت و نه لاف\nاز سر مهر و صفا است و خضوع / حق آنکس که بدو دارم رجوع\nگر بپیشت امتحانست این هوس / امتحان را امتحان کن یک نفس\nسر مپوشان تا پدید آید سرم / امر کن تو هر چه بر وی قادرم\nدل مپوشان تا پدید آید دلم / تا قبول آرم هر آنچ قابلم\nچون کنم در دست من چه چاره است / درنگر تا جان من چه کاره است",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1128",
        "title": "بخش ۱۲۸ - تعیین کردن زن طریق طلب روزی کدخدای خود را و قبول کردن او",
        "content": "گفت زن یک آفتابی تافتست / عالمی زو روشنایی یافتست\nنایب رحمان خلیفهٔ کردگار / شهر بغدادست از وی چون بهار\nگر بپیوندی بدان شه شه شوی / سوی هر ادبیر تا کی می‌روی\nهمنشینی با شهان چون کیمیاست / چون نظرشان کیمیایی خود کجاست\nچشم احمد بر ابوبکری زده / او ز یک تصدیق صدیق آمده\nگفت من شه را پذیرا چون شوم / بی بهانه سوی او من چون روم\nنسبتی باید مرا یا حیلتی / هیچ پیشه راست شد بی‌آلتی\nهمچو مجنونی که بشنید از یکی / که مرض آمد به لیلی اندکی\nگفت آوه بی بهانه چون روم / ور بمانم از عیادت چون شوم\nلیتنی کنت طبیبا حاذقا / کنت امشی نحو لیلی سابقا\nقل تعالوا گفت حق ما را بدان / تا بود شرم‌اشکنی ما را نشان\nشب‌پران را گر نظر و آلت بدی / روزشان جولان و خوش حالت بدی\nگفت چون شاه کرم میدان رود / عین هر بی‌آلتی آلت شود\nزانک آلت دعوی است و هستی است / کار در بی‌آلتی و پستی است\nگفت کی بی‌آلتی سودا کنم / تا نه من بی‌آلتی پیدا کنم\nپس گواهی بایدم بر مفلسی / تا مرا رحمی کند شاه غنی\nتو گواهی غیر گفت و گو و رنگ / وا نما تا رحم آرد شاه شنگ\nکین گواهی که ز گفت و رنگ بد / نزد آن قاضی القضاة آن جرح شد\nصدق می‌خواهد گواه حال او / تا بتابد نور او بی قال او",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1129",
        "title": "بخش ۱۲۹ - هدیه بردن عرب سبوی آب باران از میان بادیه سوی بغداد به ام",
        "content": "گفت زن صدق آن بود کز بود خویش / پاک برخیزی تو از مجهود خویش\nآب بارانست ما را در سبو / ملکت و سرمایه و اسباب تو\nاین سبوی آب را بردار و رو / هدیه ساز و پیش شاهنشاه شو\nگو که ما را غیر این اسباب نیست / در مفازه هیچ به زین آب نیست\nگر خزینه‌ش پر متاع فاخرست / این چنین آبش نباشد نادرست\nچیست آن کوزه تن محصور ما / اندرو آب حواس شور ما\nای خداوند این خم و کوزهٔ مرا / در پذیر از فضل الله اشتری\nکوزه‌ای با پنج لولهٔ پنج حس / پاک دار این آب را از هر نجس\nتا شود زین کوزه منفذ سوی بحر / تا بگیرد کوزهٔ من خوی بحر\nتا چو هدیه پیش سلطانش بری / پاک بیند باشدش شه مشتری\nبی‌نهایت گردد آبش بعد از آن / پر شود از کوزهٔ من صد جهان\nلوله‌ها بر بند و پر دارش ز خم / گفت غضوا عن هوا ابصارکم\nریش او پر باد کین هدیه کراست / لایق چون او شهی اینست راست\nزن نمی‌دانست کانجا برگذر / هست جاری دجله‌ای همچون شکر\nدر میان شهر چون دریا روان / پر ز کشتیها و شست ماهیان\nرو بر سلطان و کار و بار بین / حس تجری تحتها الانهار بین\nاین چنین حسها و ادراکات ما / قطره‌ای باشد در آن نهر صفا",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1130",
        "title": "بخش ۱۳۰ - در نمد دوختن زن عرب سبوی آب باران را و مهر نهادن بر وی از",
        "content": "مرد گفت آری سبو را سر ببند / هین که این هدیه‌ست ما را سودمند\nدر نمد در دوز تو این کوزه را / تا گشاید شه بهدیه روزه را\nکین چنین اندر همه آفاق نیست / جز رحیق و مایهٔ اذواق نیست\nزانک ایشان ز آبهای تلخ و شور / دایما پر علت‌اند و نیم‌کور\nمرغ کاب شور باشد مسکنش / او چه داند جای آب روشنش\nای که اندر چشمهٔ شورست جاث / تو چه دانی شط و جیحون و فرات\nای تو نارسته ازین فانی رباط / تو چه دانی محو و سکر و انبساط\nور بدانی نقلت از اب و جدست / پیش تو این نامها چون ابجدست\nابجد و هوز چه فاش است و پدید / بر همه طفلان و معنی بس بعید\nپس سبو برداشت آن مرد عرب / در سفر شد می‌کشیدش روز و شب\nبر سبو لرزان بد از آفات دهر / هم کشیدش از بیابان تا به شهر\nزن مصلا باز کرده از نیاز / رب سلم ورد کرده در نماز\nکه نگه‌دار آب ما را از خسان / یا رب آن گوهر بدان دریا رسان\nگرچه شویم آگهست و پر فنست / لیک گوهر را هزاران دشمنست\nخود چه باشد گوهر آب کوثرست / قطره‌ای زینست کاصل گوهرست\nاز دعاهای زن و زاری او / وز غم مرد و گران‌باری او\nسالم از دزدان و از آسیب سنگ / برد تا دار الخلافه بی‌درنگ\nدید درگاهی پر از انعامها / اهل حاجت گستریده دامها\nدم بدم هر سوی صاحب‌حاجتی / یافته زان در عطا و خلعتی\nبهر گبر و مؤمن و زیبا و زشت / همچو خورشید و مطر نی چون بهشت\nدید قومی درنظر آراسته / قوم دیگر منتظر بر خاسته\nخاص و عامه از سلیمان تا بمور / زنده گشته چون جهان از نفخ صور\nاهل صورت در جواهر بافته / اهل معنی بحر معنی یافته\nآنک بی همت چه با همت شده / وانک با همت چه با نعمت شده",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1131",
        "title": "بخش ۱۳۱ - در بیان آنک چنانک گدا عاشق کرمست و عاشق کریم کرم کریم هم ",
        "content": "بانگ می‌آمد که ای طالب بیا / جود محتاج گدایان چون گدا\nجود می‌جوید گدایان و ضعاف / همچو خوبان کآینه جویند صاف\nروی خوبان ز آینه زیبا شود / روی احسان از گدا پیدا شود\nپس ازین فرمود حق در والضحی / بانگ کم زن ای محمد بر گدا\nچون گدا آیینهٔ جودست هان / دم بود بر روی آیینه زیان\nآن یکی جودش گدا آرد پدید / و آن دگر بخشد گدایان را مزید\nپس گدایان آیت جود حقند / وانک با حقند جود مطلقند\nوانک جز این دوست او خود مرده‌ایست / او برین در نیست نقش پرده‌ایست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1132",
        "title": "بخش ۱۳۲ - فرق میان آنک درویش است به خدا و تشنهٔ خدا و میان آنک دروی",
        "content": "نقش درویشست او نه اهل نان / نقش سگ را تو مینداز استخوان\nفقر لقمه دارد او نه فقر حق / پیش نقش مرده‌ای کم نه طبق\nماهی خاکی بود درویش نان / شکل ماهی لیک از دریا رمان\nمرغ خانه‌ست او نه سیمرغ هوا / لوت نوشد او ننوشد از خدا\nعاشق حقست او بهر نوال / نیست جانش عاشق حسن و جمال\nگر توهم می‌کند او عشق ذات / ذات نبود وهم اسما و صفات\nوهم مخلوقست و مولود آمدست / حق نزاییده‌ست او لم یولدست\nعاشق تصویر و وهم خویشتن / کی بود از عاشقان ذوالمنن\nعاشق آن وهم اگر صادق بود / آن مجاز او حقیقت‌کش شود\nشرح می‌خواهد بیان این سخن / لیک می‌ترسم ز افهام کهن\nفهمهای کهنهٔ کوته‌نظر / صد خیال بد در آرد در فکر\nبر سماع راست هر کس چیر نیست / لقمهٔ هر مرغکی انجیر نیست\nخاصه مرغی مرده‌ای پوسیده‌ای / پرخیالی اعمیی بی‌دیده‌ای\nنقش ماهی را چه دریا و چه خاک / رنگ هندو را چه صابون و چه زاک\nنقش اگر غمگین نگاری بر ورق / او ندارد از غم و شادی سبق\nصورتش غمگین و او فارغ از آن / صورتش خندان و او زان بی‌نشان\nوین غم و شادی که اندر دل حظیست / پیش آن شادی و غم جز نقش نیست\nصورت غمگین نقش از بهر ماست / تا که ما را یاد آید راه راست\nصورت خندان نقش از بهر تست / تا از آن صورت شود معنی درست\nنقشهایی کاندرین حمامهاست / از برون جامه‌کن چون جامه‌هاست\nتا برونی جامه‌ها بینی و بس / جامه بیرون کن درآ ای هم‌نفس\nزانک با جامه درون سو راه نیست / تن ز جان جامه ز تن آگاه نیست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1133",
        "title": "بخش ۱۳۳ - پیش آمدن نقیبان و دربانان خلیفه از بهر اکرام اعرابی و پذی",
        "content": "آن عرابی از بیابان بعید / بر در دار الخلافه چون رسید\nپس نقیبان پیش او باز آمدند / بس گلاب لطف بر جیبش زدند\nحاجت او فهمشان شد بی مقال / کار ایشان بد عطا پیش از سئوال\nپس بدو گفتند یا وجه العرب / از کجایی چونی از راه و تعب\nگفت وجهم گر مرا وجهی دهید / بی وجوهم چون پس پشتم نهید\nای که در روتان نشان مهتری / فرتان خوشتر ز زر جعفری\nای که یک دیدارتان دیدارها / ای نثار دینتان دینارها\nای همه ینظر بنور الله شده / بهر بخشش از بر شه آمده\nتا زنید آن کیمیاهای نظر / بر سر مسهای اشخاص بشر\nمن غریبم از بیابان آمدم / بر امید لطف سلطان آمدم\nبوی لطف او بیابانها گرفت / ذره‌های ریگ هم جانها گرفت\nتا بدین جا بهر دینار آمدم / چون رسیدم مست دیدار آمدم\nبهر نان شخصی سوی نانبا دوید / داد جان چون حسن نانبا را بدید\nبهر فرجه شد یکی تا گلستان / فرجهٔ او شد جمال باغبان\nهمچو اعرابی که آب از چه کشید / آب حیوان از رخ یوسف چشید\nرفت موسی کآتش آرد او بدست / آتشی دید او که از آتش برست\nجست عیسی تا رهد از دشمنان / بردش آن جستن به چارم آسمان\nدام آدم خوشهٔ گندم شده / تا وجودش خوشهٔ مردم شده\nباز آید سوی دام از بهر خور / ساعد شه یابد و اقبال و فر\nطفل شد مکتب پی کسب هنر / بر امید مرغ با لطف پدر\nپس ز مکتب آن یکی صدری شده / ماهگانه داده و بدری شده\nآمده عباس حرب از بهر کین / بهر قمع احمد و استیز دین\nگشته دین را تا قیامت پشت و رو / در خلافت او و فرزندان او\nمن برین در طالب چیز آمدم / صدر گشتم چون به دهلیز آمدم\nآب آوردم به تحفه بهر نان / بوی نانم برد تا صدر جنان\nنان برون راند آدمی را از بهشت / نان مرا اندر بهشتی در سرشت\nرستم از آب و ز نان همچون ملک / بی‌غرض گردم برین در چون فلک\nبی‌غرض نبود بگردش در جهان / غیر جسم و غیر جان عاشقان",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1134",
        "title": "بخش ۱۳۴ - در بیان آنک عاشق دنیا بر مثال عاشق دیواریست کی بر و تاب آ",
        "content": "عاشقان کل نه عشاق جزو / ماند از کل آنک شد مشتاق جزو\nچونک جزوی عاشق جزوی شود / زود معشوقش بکل خود رود\nریش گاو و بندهٔ غیر آمد او / غرقه شد کف در ضعیفی در زد او\nنیست حاکم تا کند تیمار او / کار خواجهٔ خود کند یا کار او",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1135",
        "title": "بخش ۱۳۵ - مثل عرب اذا زنیت فازن بالحرة و اذا سرقت فاسرق الدرة",
        "content": "فازن بالحرة پی این شد مثل / فاسرق الدرة بدین شد منتقل\nبنده سوی خواجه شد او ماند زار / بوی گل شد سوی گل او ماند خار\nاو بمانده دور از مطلوب خویش / سعی ضایع رنج باطل پای ریش\nهمچو صیادی که گیرد سایه‌ای / سایه کی گردد ورا سرمایه‌ای\nسایهٔ مرغی گرفته مرد سخت / مرغ حیران گشته بر شاخ درخت\nکین مدمغ بر کی می‌خندد عجب / اینت باطل اینت پوسیده سبب\nور تو گویی جزو پیوستهٔ کلست / خار می‌خور خار مقرون گلست\nجز ز یک رو نیست پیوسته به کل / ورنه خود باطل بدی بعث رسل\nچون رسولان از پی پیوستنند / پس چه پیوندندشان چون یک تنند\nاین سخن پایان ندارد ای غلام / روز بیگه شد حکایت کن تمام",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1136",
        "title": "بخش ۱۳۶ - سپردن عرب هدیه را یعنی سبو را به  غلامان خلیفه",
        "content": "آن سبوی آب را در پیش داشت / تخم خدمت رادر آن حضرت بکاشت\nگفت این هدیه بدان سلطان برید / سایل شه را ز حاجت وا خرید\nآب شیرین و سبوی سبز و نو / ز آب بارانی که جمع آمد بگو\nخنده می‌آمد نقیبان را از آن / لیک پذرفتند آن را همچو جان\nزانک لطف شاه خوب با خبر / کرده بود اندر همه ارکان اثر\nخوی شاهان در رعیت جا کند / چرخ اخضر خاک را خضرا کند\nشه چو حوضی دان حشم چون لوله‌ها / آب از لوله روان در گوله‌ها\nچونک آب جمله از حوضیست پاک / هر یکی آبی دهد خوش ذوقناک\nور در آن حوض آب شورست و پلید / هر یکی لوله همان آرد پدید\nزانک پیوستست هر لوله به حوض / خوض کن در معنی این حرف خوض\nلطف شاهنشاه جان بی‌وطن / چون اثر کردست اندر کل تن\nلطف عقل خوش‌نهاد خوش‌نسب / چون همه تن را در آرد در ادب\nعشق شنگ بی‌قرار بی سکون / چون در آرد کل تن را در جنون\nلطف آب بحر کو چون کوثرست / سنگ‌ریزه‌ش جمله در و گوهرست\nهر هنر که استا بدان معروف شد / جان شاگردان بدان موصوف شد\nپیش استاد اصولی هم اصول / خواند آن شاگرد چست با حصول\nپیش استاد فقیه آن فقه‌خوان / فقه خواند نه اصول اندر بیان\nپیش استادی که او نحوی بود / جان شاگردش ازو نحوی شود\nباز استادی که او محو رهست / جان شاگردش ازو محو شهست\nزین همه انواع دانش روز مرگ / دانش فقرست ساز راه و برگ",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1137",
        "title": "بخش ۱۳۷ - حکایت ماجرای نحوی و کشتیبان",
        "content": "آن یکی نحوی به کشتی در نشست / رو به کشتیبان نهاد آن خودپرست\nگفت هیچ از نحو خواندی گفت لا / گفت نیم عمر تو شد در فنا\nدل‌شکسته گشت کشتیبان ز تاب / لیک آن دم کرد خامش از جواب\nباد کشتی را به گردابی فکند / گفت کشتیبان بدان نحوی بلند\nهیچ دانی آشنا کردن بگو / گفت نی ای خوش‌جواب خوب‌رو\nگفت کل عمرت ای نحوی فناست / زانک کشتی غرق این گردابهاست\nمحو می‌باید نه نحو اینجا بدان / گر تو محوی بی‌خطر در آب ران\nآب دریا مرده را بر سر نهد / ور بود زنده ز دریا کی رهد\nچون بمردی تو ز اوصاف بشر / بحر اسرارت نهد بر فرق سر\nای که خلقان را تو خر می‌خوانده‌ای / این زمان چون خر برین یخ مانده‌ای\nگر تو علامه زمانی در جهان / نک فنای این جهان بین وین زمان\nمرد نحوی را از آن در دوختیم / تا شما را نحو محو آموختیم\nفقه فقه و نحو نحو و صرف صرف / در کم آمد یابی ای یار شگرف\nآن سبوی آب دانشهای ماست / وان خلیفه دجلهٔ علم خداست\nما سبوها پر به دجله می‌بریم / گرنه خر دانیم خود را ما خریم\nباری اعرابی بدان معذور بود / کو ز دجله غافل و بس دور بود\nگر ز دجله با خبر بودی چو ما / او نبردی آن سبو را جا بجا\nبلک از دجله چو واقف آمدی / آن سبو را بر سر سنگی زدی",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1138",
        "title": "بخش ۱۳۸ - قبول کردن خلیفه هدیه را و عطا فرمودن با کمال بی‌نیازی از ",
        "content": "چون خلیفه دید و احوالش شنید / آن سبو را پر ز زر کرد و مزید\nآن عرب را کرد از فاقه خلاص / داد بخششها و خلعتهای خاص\nکین سبو پر زر به دست او دهید / چونک واگردد سوی دجله‌ش برید\nاز ره خشک آمدست و از سفر / از ره دجله‌ش بود نزدیکتر\nچون به کشتی در نشست و دجله دید / سجده می‌کرد از حیا و می‌خمید\nکای عجب لطف این شه وهاب را / وان عجب‌تر کو ستد آن آب را\nچون پذیرفت از من آن دریای جود / آنچنان نقد دغل را زود زود\nکل عالم را سبو دان ای پسر / کو بود از علم و خوبی تا بسر\nقطره‌ای از دجلهٔ خوبی اوست / کان نمی‌گنجد ز پری زیر پوست\nگنج مخفی بد ز پری چاک کرد / خاک را تابان‌تر از افلاک کرد\nگنج مخفی بد ز پری جوش کرد / خاک را سلطان اطلس‌پوش کرد\nور بدیدی شاخی از دجلهٔ خدا / آن سبو را او فنا کردی فنا\nآنک دیدندش همیشه بی خودند / بی‌خودانه بر سبو سنگی زدند\nای ز غیرت بر سبو سنگی زده / وان شکستت خود درستی آمده\nخم شکسته آب ازو ناریخته / صد درستی زین شکست انگیخته\nجزو جزو خم برقصست و بحال / عقل جزوی را نموده این محال\nنه سبو پیدا درین حالت نه آب / خوش ببین والله اعلم بالصواب\nچون در معنی زنی بازت کنند / پر فکرت زن که شهبازت کنند\nپر فکرت شد گل‌آلود و گران / زانک گل‌خواری ترا گل شد چو نان\nنان گلست و گوشت کمتر خور ازین / تا نمانی همچو گل اندر زمین\nچون گرسنه می‌شوی سگ می‌شوی / تند و بد پیوند و بدرگ می‌شوی\nچون شدی تو سیر مرداری شدی / بی‌خبر بی پا چو دیواری شدی\nپس دمی مردار و دیگر دم سگی / چون کنی در راه شیران خوش‌تگی\nآلت اشکار خود جز سگ مدان / کمترک انداز سگ را استخوان\nزانک سگ چون سیر شد سرکش شود / کی سوی صید و شکار خوش دود\nآن عرب را بی‌نوایی می‌کشید / تا بدان درگاه و آن دولت رسید\nدر حکایت گفته‌ایم احسان شاه / در حق آن بی‌نوای بی‌پناه\nهر چه گوید مرد عاشق بوی عشق / از دهانش می‌جهد در کوی عشق\nگر بگوید فقه فقر آید همه / بوی فقر آید از آن خوش دمدمه\nور بگوید کفر دارد بوی دین / آید از گفت شکش بوی یقین\nکف کژ کز بهر صدقی خاستست / اصل صاف آن فرع را آراستست\nآن کفش را صافی و محقوق دان / همچو دشنام لب معشوق دان\nگشته آن دشنام نامطلوب او / خوش ز بهر عارض محبوب او\nگر بگوید کژ نماید راستی / ای کژی که راست را آراستی\nاز شکر گر شکل نانی می‌پزی / طعم قند آید نه نان چون می‌مزی\nور بیابد مؤمنی زرین وثن / کی هلد آن را برای هر شمن\nبلک گیرد اندر آتش افکند / صورت عاریتش را بشکند\nتا نماند بر ذهب شکل وثن / زانک صورت مانعست و راه‌زن\nذات زرش داد ربانیتست / نقش بت بر نقد زر عاریتست\nبهر کیکی تو گلیمی را مسوز / وز صداع هر مگس مگذار روز\nبت‌پرستی چون بمانی در صور / صورتش بگذار و در معنی نگر\nمرد حجی همره حاجی طلب / خواه هندو خواه ترک و یا عرب\nمنگر اندر نقش و اندر رنگ او / بنگر اندر عزم و در آهنگ او\nگر سیاهست او هم‌آهنگ توست / تو سپیدش خوان که همرنگ توست\nاین حکایت گفته شد زیر و زبر / همچو فکر عاشقان بی پا و سر\nسر ندارد چون ز ازل بودست پیش / پا ندارد با ابد بودست خویش\nبلک چون آبست هر قطره از آن / هم سرست و پا و هم بی هر دوان\nحاش لله این حکایت نیست هین / نقد حال ما و تست این خوش ببین\nزانک صوفی با کر و با فر بود / هرچ آن ماضیست لا یذکر بود\nهم عرب ما هم سبو ما هم ملک / جمله ما یؤفک عنه من افک\nعقل را شو دان و زن این نفس و طمع / این دو ظلمانی و منکر عقل شمع\nبشنو اکنون اصل انکار از چه خاست / زانک کل را گونه‌گونه جزوهاست\nجزو کل نی جزوها نسبت به کل / نی چو بوی گل که باشد جزو گل\nلطف سبزه جزو لطف گل بود / بانگ قمری جزو آن بلبل بود\nگر شوم مشغول اشکال و جواب / تشنگان را کی توانم داد آب\nگر تو اشکالی بکلی و حرج / صبر کن الصبر مفتاح الفرج\nاحتما کن احتما ز اندیشه‌ها / فکر شیر و گور و دلها بیشه‌ها\nاحتماها بر دواها سرورست / زانک خاریدن فزونی گرست\nاحتما اصل دوا آمد یقین / احتما کن قوت جانت ببین\nقابل این گفته‌ها شو گوش‌وار / تا که از زر سازمت من گوش‌وار\nحلقه در گوش مه زرگر شوی / تا به ماه و تا ثریا بر شوی\nاولا بشنو که خلق مختلف / مختلف جانند تا یا از الف\nدر حروف مختلف شور و شکیست / گرچه از یک رو ز سر تا پا یکیست\nاز یکی رو ضد و یک رو متحد / از یکی رو هزل و از یک روی جد\nپس قیامت روز عرض اکبرست / عرض او خواهد که با زیب و فرست\nهر که چون هندوی بدسوداییست / روز عرضش نوبت رسواییست\nچون ندارد روی همچون آفتاب / او نخواهد جز شبی همچون نقاب\nبرگ یک گل چون ندارد خار او / شد بهاران دشمن اسرار او\nوانک سر تا پا گلست و سوسنست / پس بهار او را دو چشم روشنست\nخار بی‌معنی خزان خواهد خزان / تا زند پهلوی خود با گلستان\nتا بپوشد حسن آن و ننگ این / تا نبینی رنگ آن و زنگ این\nپس خزان او را بهارست و حیات / یک نماید سنگ و یاقوت زکات\nباغبان هم داند آن را در خزان / لیک دید یک به از دید جهان\nخود جهان آن یک کس است او ابلهست / هر ستاره بر فلک جزو مهست\nپس همی‌گویند هر نقش و نگار / مژده مژده نک همی آید بهار\nتا بود تابان شکوفه چون زره / کی کنند آن میوه‌ها پیدا گره\nچون شکوفه ریخت میوه سر کند / چونک تن بشکست جان سر بر زند\nمیوه معنی و شکوفه صورتش / آن شکوفه مژده میوه نعمتش\nچون شکوفه ریخت میوه شد پدید / چونک آن کم شد شد این اندر مزید\nتا که نان نشکست قوت کی دهد / ناشکسته خوشه‌ها کی می‌دهد\nتا هلیله نشکند با ادویه / کی شود خود صحت‌افزا ادویه",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1139",
        "title": "بخش ۱۳۹ - در صفت پیر و مطاوعت وی",
        "content": "ای ضیاء الحق حسام الدین بگیر / یک دو کاغذ بر فزا در وصف پیر\nگرچه جسم نازکت را زور نیست / لیک بی خورشید ما را نور نیست\nگرچه مصباح و زجاجه گشته‌ای / لیک سرخیل دلی سررشته‌ای\nچون سر رشته به دست و کام تست / درهای عقد دل ز انعام تست\nبر نویس احوال پیر راه‌دان / پیر را بگزین و عین راه دان\nپیر تابستان و خلقان تیر ماه / خلق مانند شبند و پیر ماه\nکرده‌ام بخت جوان را نام پیر / کو ز حق پیرست نه از ایام پیر\nاو چنان پیرست کش آغاز نیست / با چنان در یتیم انباز نیست\nخود قوی‌تر می‌شود خمر کهن / خاصه آن خمری که باشد من لدن\nپیر را بگزین که بی پیر این سفر / هست بس پر آفت و خوف و خطر\nآن رهی که بارها تو رفته‌ای / بی قلاوز اندر آن آشفته‌ای\nپس رهی را که ندیدستی تو هیچ / هین مرو تنها ز رهبر سر مپیچ\nگر نباشد سایهٔ او بر تو گول / پس ترا سرگشته دارد بانگ غول\nغولت از ره افکند اندر گزند / از تو داهی‌تر درین ره بس بدند\nاز نبی بشنو ضلال ره‌روان / که چه شان کرد آن بلیس بدروان\nصد هزاران ساله راه از جاده دور / بردشان و کردشان ادبیر و عور\nاستخوانهاشان ببین و مویشان / عبرتی گیر و مران خر سویشان\nگردن خر گیر و سوی راه کش / سوی ره‌بانان و ره‌دانان خوش\nهین مهل خر را و دست از وی مدار / زانک عشق اوست سوی سبزه‌زار\nگر یکی دم تو به غفلت وا هلیش / او رود فرسنگها سوی حشیش\nدشمن راهست خر مست علف / ای که بس خر بنده را کرد او تلف\nگر ندانی ره هر آنچ خر بخواست / عکس آن کن خود بود آن راه راست\nشاوروهن و آنگه خالفوا / ان من لم یعصهن تالف\nبا هوا و آرزو کم باش دوست / چون یضلک عن سبیل الله اوست\nاین هوا را نشکند اندر جهان / هیچ چیزی همچو سایهٔ همرهان",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1140",
        "title": "بخش ۱۴۰ - وصیت کردن رسول صلی الله علیه و سلم مر علی را کرم الله وجه",
        "content": "گفت پیغامبر علی را کای علی / شیر حقی پهلوان پردلی\nلیک بر شیری مکن هم اعتماد / اندر آ در سایهٔ نخل امید\nاندر آ در سایهٔ آن عاقلی / کش نداند برد از ره ناقلی\nظل او اندر زمین چون کوه قاف / روح او سیمرغ بس عالی‌طواف\nگر بگویم تا قیامت نعت او / هیچ آن را مقطع و غایت مجو\nدر بشر روپوش کردست آفتاب / فهم کن والله اعلم بالصواب\nیا علی از جملهٔ طاعات راه / بر گزین تو سایهٔ خاص اله\nهر کسی در طاعتی بگریختند / خویشتن را مخلصی انگیختند\nتو برو در سایهٔ عاقل گریز / تا رهی زان دشمن پنهان‌ستیز\nاز همه طاعات اینت بهترست / سبق یابی بر هر آن سابق که هست\nچون گرفتت پیر هین تسلیم شو / همچو موسی زیر حکم خضر رو\nصبر کن بر کار خضری بی نفاق / تا نگوید خضر رو هذا فراق\nگرچه کشتی بشکند تو دم مزن / گرچه طفلی را کشد تو مو مکن\nدست او را حق چو دست خویش خواند / تا ید الله فوق ایدیهم براند\nدست حق میراندش زنده‌ش کند / زنده چه بود جان پاینده‌ش کند\nهرکه تنها نادرا این ره برید / هم به عون همت پیران رسید\nدست پیر از غایبان کوتاه نیست / دست او جز قبضه الله نیست\nغایبان را چون چنین خلعت دهند / حاضران از غایبان لا شک به‌اند\nغایبان را چون نواله می‌دهند / پیش مهمان تا چه نعمتها نهند\nکو کسی کو پیش شه بندد کمر / تا کسی کو هست بیرون سوی در\nچون گزیدی پیر نازک‌دل مباش / سست و ریزیده چو آب و گل مباش\nور بهر زخمی تو پر کینه شوی / پس کجا بی‌صیقل آیینه شوی",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1141",
        "title": "بخش ۱۴۱ - کبودی زدن قزوینی بر شانه‌گاه صورت شیر و پشیمان شدن او به ",
        "content": "این حکایت بشنو از صاحب بیان / در طریق و عادت قزوینیان\nبر تن و دست و کتفها بی‌گزند / از سر سوزن کبودیها زنند\nسوی دلاکی بشد قزوینیی / که کبودم زن بکن شیرینیی\nگفت چه صورت زنم ای پهلوان / گفت بر زن صورت شیر ژیان\nطالعم شیرست نقش شیر زن / جهد کن رنگ کبودی سیر زن\nگفت بر چه موضعت صورت زنم / گفت بر شانه گهم زن آن رقم\nچونک او سوزن فرو بردن گرفت / درد آن در شانه‌گه مسکن گرفت\nپهلوان در ناله آمد کای سنی / مر مرا کشتی چه صورت می‌زنی\nگفت آخر شیر فرمودی مرا / گفت از چه عضو کردی ابتدا\nگفت از دمگاه آغازیده‌ام / گفت دم بگذار ای دو دیده‌ام\nاز دم و دمگاه شیرم دم گرفت / دمگه او دمگهم محکم گرفت\nشیر بی‌دم باش گو ای شیرساز / که دلم سستی گرفت از زخم گاز\nجانب دیگر گرفت آن شخص زخم / بی‌محابا و مواسایی و رحم\nبانگ کرد او کین چه اندامست ازو / گفت این گوشست ای مرد نکو\nگفت تا گوشش نباشد ای حکیم / گوش را بگذار و کوته کن گلیم\nجانب دیگر خلش آغاز کرد / باز قزوینی فغان را ساز کرد\nکین سوم جانب چه اندامست نیز / گفت اینست اشکم شیر ای عزیز\nگفت تا اشکم نباشد شیر را / گشت افزون درد کم زن زخمها\nخیره شد دلاک و پس حیران بماند / تا بدیر انگشت در دندان بماند\nبر زمین زد سوزن از خشم اوستاد / گفت در عالم کسی را این فتاد\nشیر بی‌دم و سر و اشکم کی دید / این‌چنین شیری خدا خود نافرید\nای برادر صبر کن بر درد نیش / تا رهی از نیش نفس گبر خویش\nکان گروهی که رهیدند از وجود / چرخ و مهر و ماهشان آرد سجود\nهر که مرد اندر تن او نفس گبر / مر ورا فرمان برد خورشید و ابر\nچون دلش آموخت شمع افروختن / آفتاب او را نیارد سوختن\nگفت حق در آفتاب منتجم / ذکر تزاور کذی عن کهفهم\nخار جمله لطف چون گل می‌شود / پیش جزوی کو سوی کل می‌رود\nچیست تعظیم خدا افراشتن / خویشتن را خوار و خاکی داشتن\nچیست توحید خدا آموختن / خویشتن را پیش واحد سوختن\nگر همی‌خواهی که بفروزی چو روز / هستی همچون شب خود را بسوز\nهستیت در هست آن هستی‌نواز / همچو مس در کیمیا اندر گداز\nدر من و ما سخت کردستی دو دست / هست این جمله خرابی از دو هست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1142",
        "title": "بخش ۱۴۲ - رفتن گرگ و روباه در خدمت شیر به شکار",
        "content": "شیر و گرگ و روبهی بهر شکار / رفته بودند از طلب در کوهسار\nتا به پشت همدگر بر صیدها / سخت بر بندند بار قیدها\nهر سه با هم اندر آن صحرای ژرف / صیدها گیرند بسیار و شگرف\nگرچه زیشان شیر نر را ننگ بود / لیک کرد اکرام و همراهی نمود\nاین چنین شه را ز لشکر زحمتست / لیک همره شد جماعت رحمتست\nاین چنین مه را ز اختر ننگهاست / او میان اختران بهر سخاست\nامر شاورهم پیمبر را رسید / گرچه رایی نیست رایش را ندید\nدر ترازو جو رفیق زر شدست / نه از آن که جو چو زر جوهر شدست\nروح قالب را کنون همره شدست / مدتی سگ حارس درگه شدست\nچونک رفتند این جماعت سوی کوه / در رکاب شیر با فر و شکوه\nگاو کوهی و بز و خرگوش زفت / یافتند و کار ایشان پیش رفت\nهر که باشد در پی شیر حراب / کم نیاید روز و شب او را کباب\nچون ز که در پیشه آوردندشان / کشته و مجروح و اندر خون کشان\nگرگ و روبه را طمع بود اندر آن / که رود قسمت به عدل خسروان\nعکس طمع هر دوشان بر شیر زد / شیر دانست آن طمعها را سند\nهر که باشد شیر اسرار و امیر / او بداند هر چه اندیشد ضمیر\nهین نگه دار ای دل اندیشه‌خو / دل ز اندیشهٔ بدی در پیش او\nداند و خر را همی‌راند خموش / در رخت خندد برای روی‌پوش\nشیر چون دانست آن وسواسشان / وا نگفت و داشت آن دم پاسشان\nلیک با خود گفت بنمایم سزا / مر شما را ای خسیسان گدا\nمر شما را بس نیامد رای من / ظنتان اینست در اعطای من\nای عقول و رایتان از رای من / از عطاهای جهان‌آرای من\nنقش با نقاش چه سگالد دگر / چون سگالش اوش بخشید و خبر\nاین چنین ظن خسیسانه بمن / مر شما را بود ننگان زمن\nظانین بالله ظن السؤ را / گر نبرم سر بود عین خطا\nوا رهانم چرخ را از ننگتان / تا بماند در جهان این داستان\nشیر با این فکر می‌زد خنده فاش / بر تبسمهای شیر ایمن مباش\nمال دنیا شد تبسمهای حق / کرد ما را مست و مغرور و خلق\nفقر و رنجوری بهستت ای سند / کان تبسم دام خود را بر کند",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1143",
        "title": "بخش ۱۴۳ - امتحان کردن شیر گرگ را و گفتن کی پیش آی ای گرگ بخش کن صید",
        "content": "گفت شیر ای گرگ این را بخش کن / معدلت را نو کن ای گرگ کهن\nنایب من باش در قسمت‌گری / تا پدید آید که تو چه گوهری\nگفت ای شه گاو وحشی بخش تست / آن بزرگ و تو بزرگ و زفت و چست\nبز مرا که بز میانه‌ست و وسط / روبها خرگوش بستان بی غلط\nشیر گفت ای گرگ چون گفتی بگو / چونک من باشم تو گویی ما و تو\nگرگ خود چه سگ بود کو خویش دید / پیش چون من شیر بی مثل و ندید\nگفت پیش آ ای خری کو خود خرید / پیشش آمد پنجه زد او را درید\nچون ندیدش مغز و تدبیر رشید / در سیاست پوستش از سر کشید\nگفت چون دید منت ز خود نبرد / این چنین جان را بباید زار مرد\nچون نبودی فانی اندر پیش من / فضل آمد مر ترا گردن زدن\nکل شیء هالک جز وجه او / چون نه‌ای در وجه او هستی مجو\nهر که اندر وجه ما باشد فنا / کل شیء هالک نبود جزا\nزانک در الاست او از لا گذشت / هر که در الاست او فانی نگشت\nهر که بر در او من و ما می‌زند / رد بابست او و بر لا می‌تند",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1144",
        "title": "بخش ۱۴۴ - قصه آنکس کی در یاری بکوفت از درون گفت کیست آن گفت منم گفت",
        "content": "آن یکی آمد در یاری بزد / گفت یارش کیستی ای معتمد\nگفت من گفتش برو هنگام نیست / بر چنین خوانی مقام خام نیست\nخام را جز آتش هجر و فراق / کی پزد کی وا رهاند از نفاق\nرفت آن مسکین و سالی در سفر / در فراق دوست سوزید از شرر\nپخته گشت آن سوخته پس باز گشت / باز گرد خانهٔ همباز گشت\nحلقه زد بر در بصد ترس و ادب / تا بنجهد بی‌ادب لفظی ز لب\nبانگ زد یارش که بر در کیست آن / گفت بر در هم توی ای دلستان\nگفت اکنون چون منی ای من در آ / نیست گنجایی دو من را در سرا\nنیست سوزن را سر رشتهٔ دوتا / چونک یکتایی درین سوزن در آ\nرشته را با سوزن آمد ارتباط / نیست در خور با جمل سم الخیاط\nکی شود باریک هستی جمل / جز بمقراض ریاضات و عمل\nدست حق باید مر آن را ای فلان / کو بود بر هر محالی کن فکان\nهر محال از دست او ممکن شود / هر حرون از بیم او ساکن شود\nاکمه و ابرص چه باشد مرده نیز / زنده گردد از فسون آن عزیز\nو آن عدم کز مرده مرده‌تر بود / در کف ایجاد او مضطر بود\nکل یوم هو فی شان بخوان / مر ورا بی کار و بی‌فعلی مدان\nکمترین کاریش هر روزست آن / کو سه لشکر را کند این سو روان\nلشکری ز اصلاب سوی امهات / بهر آن تا در رحم روید نبات\nلشکری ز ارحام سوی خاکدان / تا ز نر و ماده پر گردد جهان\nلشکری از خاک زان سوی اجل / تا ببیند هر کسی حسن عمل\nاین سخن پایان ندارد هین بتاز / سوی آن دو یار پاک پاک‌باز\nگفت یارش کاندر آ ای جمله من / نی مخالف چون گل و خار چمن\nرشته یکتا شد غلط کم شو کنون / گر دوتا بینی حروف کاف و نون\nکاف و نون همچون کمند آمد جذوب / تا کشاند مر عدم را در خطوب\nپس دوتا باید کمند اندر صور / گرچه یکتا باشد آن دو در اثر\nگر دو پا گر چار پا ره را برد / همچو مقراض دو تا یکتا برد\nآن دو همبازان گازر را ببین / هست در ظاهر خلافی زان و زین\nآن یکی کرباس را در آب زد / وان دگر همباز خشکش می‌کند\nباز او آن خشک را تر می‌کند / گوییا ز استیزه ضد بر می‌تند\nلیک این دو ضد استیزه‌نما / یک‌دل و یک‌کار باشد در رضا\nهر نبی و هر ولی را ملکیست / لیک تا حق می‌برد جمله یکیست\nچونک جمع مستمع را خواب برد / سنگهای آسیا را آب برد\nرفتن این آب فوق آسیاست / رفتنش در آسیا بهر شماست\nچون شما را حاجت طاحون نماند / آب را در جوی اصلی باز راند\nناطقه سوی دهان تعلیم راست / ورنه خود آن نطق را جویی جداست\nمی‌رود بی بانگ و بی تکرارها / تحتها الانهار تا گلزارها\nای خدا جان را تو بنما آن مقام / کاندرو بی‌حرف می‌روید کلام\nتا که سازد جان پاک از سر قدم / سوی عرصهٔ دور و پنهای عدم\nعرصه‌ای بس با گشاد و با فضا / وین خیال و هست یابد زو نوا\nتنگ‌تر آمد خیالات از عدم / زان سبب باشد خیال اسباب غم\nباز هستی تنگ‌تر بود از خیال / زان شود در وی قمر همچون هلال\nباز هستی جهان حس و رنگ / تنگ‌تر آمد که زندانیست تنگ\nعلت تنگیست ترکیب و عدد / جانب ترکیب حسها می‌کشد\nزان سوی حس عالم توحید دان / گر یکی خواهی بدان جانب بران\nامر کن یک فعل بود و نون و کاف / در سخن افتاد و معنی بود صاف\nاین سخن پایان ندارد باز گرد / تا چه شد احوال گرگ اندر نبرد",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1145",
        "title": "بخش ۱۴۵ - ادب کردن شیر گرگ را کی در قسمت بی‌ادبی کرده بود",
        "content": "گرگ را بر کند سر آن سرفراز / تا نماند دوسری و امتیاز\nفانتقمنا منهم است ای گرگ پیر / چون نبودی مرده در پیش امیر\nبعد از آن رو شیر با روباه کرد / گفت این را بخش کن از بهر خورد\nسجده کرد و گفت کین گاو سمین / چاشت‌خوردت باشد ای شاه گزین\nوان بز از بهر میان روز را / یخنیی باشد شه پیروز را\nو آن دگر خرگوش بهر شام هم / شب‌چرهٔ این شاه با لطف و کرم\nگفت ای روبه تو عدل افروختی / این چنین قسمت ز کی آموختی\nاز کجا آموختی این ای بزرگ / گفت ای شاه جهان از حال گرگ\nگفت چون در عشق ما گشتی گرو / هر سه را بر گیر و بستان و برو\nروبها چون جملگی ما را شدی / چونت آزاریم چون تو ما شدی\nما ترا و جمله اشکاران ترا / پای بر گردون هفتم نه بر آ\nچون گرفتی عبرت از گرگ دنی / پس تو روبه نیستی شیر منی\nعاقل آن باشد که عبرت گیرد از / مرگ یاران در بلای محترز\nروبه آن دم بر زبان صد شکر راند / که مرا شیر از پی آن گرگ خواند\nگر مرا اول بفرمودی که تو / بخش کن این را که بردی جان ازو\nپس سپاس او را که ما را در جهان / کرد پیدا از پس پیشینیان\nتا شنیدیم آن سیاستهای حق / بر قرون ماضیه اندر سبق\nتا که ما از حال آن گرگان پیش / همچو روبه پاس خود داریم بیش\nامت مرحومه زین رو خواندمان / آن رسول حق و صادق در بیان\nاستخوان و پشم آن گرگان عیان / بنگرید و پند گیرید ای مهان\nعاقل از سر بنهد این هستی و باد / چون شنید انجام فرعونان و عاد\nور بننهد دیگران از حال او / عبرتی گیرند از اضلال او",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1146",
        "title": "بخش ۱۴۶ - تهدید کردن نوح علیه‌السلام مر قوم را کی با من مپیچید کی م",
        "content": "گفت نوح ای سرکشان من من نیم / من ز جان مردم بجانان می‌زیم\nچون بمردم از حواس بوالبشر / حق مرا شد سمع و ادراک و بصر\nچونک من من نیستم این دم ز هوست / پیش این دم هرکه دم زد کافر اوست\nهست اندر نقش این روباه شیر / سوی این روبه نشاید شد دلیر\nگر ز روی صورتش می‌نگروی / غره شیران ازو می‌نشنوی\nگر نبودی نوح را از حق یدی / پس جهانی را چرا بر هم زدی\nصد هزاران شیر بود او در تنی / او چو آتش بود و عالم خرمنی\nچونک خرمن پاس عشر او نداشت / او چنان شعله بر آن خرمن گماشت\nهر که او در پیش این شیر نهان / بی‌ادب چون گرگ بگشاید دهان\nهمچو گرگ آن شیر بر دراندش / فانتقمنا منهم بر خواندش\nزخم یابد همچو گرگ از دست شیر / پیش شیر ابله بود کو شد دلیر\nکاشکی آن زخم بر تن آمدی / تا بدی کایمان و دل سالم بدی\nقوتم بگسست چون اینجا رسید / چون توانم کرد این سر را پدید\nهمچو آن روبه کم اشکم کنید / پیش او روباه‌بازی کم کنید\nجمله ما و من به پیش او نهید / ملک ملک اوست ملک او را دهید\nچون فقیر آیید اندر راه راست / شیر و صید شیر خود آن شماست\nزانک او پاکست و سبحان وصف اوست / بی نیازست او ز نغز و مغز و پوست\nهر شکار و هر کراماتی که هست / از برای بندگان آن شهست\nنیست شه را طمع بهر خلق ساخت / این همه دولت خنک آنکو شناخت\nآنک دولت آفرید و دو سرا / ملک و دولتها چه کار آید ورا\nپیش سبحان پس نگه دارید دل / تا نگردید از گمان بد خجل\nکو ببیند سر و فکر و جست و جو / همچو اندر شیر خالص تار مو\nآنک او بی نقش ساده‌سینه شد / نقشهای غیب را آیینه شد\nسر ما را بی‌گمان موقن شود / زانکمؤمنآینهٔمؤمنبود\nچون زند او نقد ما را بر محک / پس یقین را باز داند او ز شک\nچون شود جانش محک نقدها / پس ببیند قلب را و قلب را",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1147",
        "title": "بخش ۱۴۷ - نشاندن پادشاه صوفیان عارف را پیش روی خویش تا چشمشان بدیشا",
        "content": "پادشاهان را چنان عادت بود / این شنیده باشی ار یادت بود\nدست چپشان پهلوانان ایستند / زانک دل پهلوی چپ باشد ببند\nمشرف و اهل قلم بر دست راست / زانک علم خط و ثبت آن دست راست\nصوفیان را پیش رو موضع دهند / کاینهٔ جانند و ز آیینه بهند\nسینه صیقلها زده در ذکر و فکر / تا پذیرد آینهٔ دل نقش بکر\nهر که او از صلب فطرت خوب زاد / آینه در پیش او باید نهاد\nعاشق آیینه باشد روی خوب / صیقل جان آمد و تقوی القلوب",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1148",
        "title": "بخش ۱۴۸ - آمدن مهمان پیش یوسف علیه‌السلام و تقاضا کردن یوسف علیه‌ال",
        "content": "آمد از آفاق یار مهربان / یوسف صدیق را شد میهمان\nکاشنا بودند وقت کودکی / بر وسادهٔ آشنایی متکی\nیاد دادش جور اخوان و حسد / گفت کان زنجیر بود و ما اسد\nعار نبود شیر را از سلسله / نیست ما را از قضای حق گله\nشیر را بر گردن ار زنجیر بود / بر همه زنجیرسازان میر بود\nگفت چون بودی ز زندان و ز چاه / گفت همچون در محاق و کاست ماه\nدر محاق ار ماه نو گردد دوتا / نی در آخر بدر گردد بر سما\nگرچه دردانه به هاون کوفتند / نور چشم و دل شد و بیند بلند\nگندمی را زیر خاک انداختند / پس ز خاکش خوشه‌ها بر ساختند\nبار دیگر کوفتندش ز آسیا / قیمتش افزود و نان شد جان‌فزا\nباز نان را زیر دندان کوفتند / گشت عقل و جان و فهم هوشمند\nباز آن جان چونک محو عشق گشت / یعجب الزراع آمد بعد کشت\nاین سخن پایان ندارد باز گرد / تا که با یوسف چه گفت آن نیک مرد\nبعد قصه گفتنش گفت ای فلان / هین چه آوردی تو ما را ارمغان\nبر در یاران تهی‌دست آمدن / هست بی‌گندم سوی طاحون شدن\nحق تعالی خلق را گوید بحشر / ارمغان کو از برای روز نشر\nجئتمونا و فرادی بی نوا / هم بدان سان که خلقناکم کذا\nهین چه آوردید دست‌آویز را / ارمغانی روز رستاخیز را\nیا امید بازگشتنتان نبود / وعدهٔ امروز باطلتان نمود\nمنکری مهمانیش را از خری / پس ز مطبخ خاک و خاکستر بری\nور نه‌ای منکر چنین دست تهی / در در آن دوست چون پا می‌نهی\nاندکی صرفه بکن از خواب و خور / ارمغان بهر ملاقاتش ببر\nشو قلیل النوم مما یهجعون / باش در اسحار از یستغفرون\nاندکی جنبش بکن همچون جنین / تا ببخشندت حواس نوربین\nوز جهان چون رحم بیرون روی / از زمین در عرصهٔ واسع شوی\nآنک ارض الله واسع گفته‌اند / عرصه‌ای دان انبیا را بس بلند\nدل نگردد تنگ زان عرصهٔ فراخ / نخل تر آنجا نگردد خشک شاخ\nحاملی تو مر حواست را کنون / کند و مانده می‌شوی و سرنگون\nچونک محمولی نه حامل وقت خواب / ماندگی رفت و شدی بی رنج و تاب\nچاشنیی دان تو حال خواب را / پیش محمولی حال اولیا\nاولیا اصحاب کهفند ای عنود / در قیام و در تقلب هم رقود\nمی‌کشدشان بی تکلف در فعال / بی‌خبر ذات الیمین ذات الشمال\nچیست آن ذات الیمین فعل حسن / چیست آن ذات الشکال اشغال تن\nمی‌رود این هر دو کار از انبیا / بی‌خبر زین هر دو ایشان چون صدا\nگر صدایت بشنواند خیر و شر / ذات که باشد ز هر دو بی‌خبر",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1149",
        "title": "بخش ۱۴۹ - گفتن مهمان یوسف علیه‌السلام کی آینه‌ای آوردمت کی تا هر با",
        "content": "گفت یوسف هین بیاور ارمغان / او ز شرم این تقاضا زد فغان\nگفت من چند ارمغان جستم ترا / ارمغانی در نظر نامد مرا\nحبه‌ای را جانب کان چون برم / قطره‌ای را سوی عمان چون برم\nزیره را من سوی کرمان آورم / گر به پیش تو دل و جان آورم\nنیست تخمی کاندرین انبار نیست / غیر حسن تو که آن را یار نیست\nلایق آن دیدم که من آیینه‌ای / پیش تو آرم چو نور سینه‌ای\nتا ببینی روی خوب خود در آن / ای تو چون خورشید شمع آسمان\nآینه آوردمت ای روشنی / تا چو بینی روی خود یادم کنی\nآینه بیرون کشید او از بغل / خوب را آیینه باشد مشتغل\nآینهٔ هستی چه باشد نیستی / نیستی بر گر تو ابله نیستی\nهستی اندر نیستی بتوان نمود / مال‌داران بر فقیر آرند جود\nآینهٔ صافی نان خود گرسنه‌ست / سوخته هم آینهٔ آتش‌زنه‌ست\nنیستی و نقص هر جایی که خاست / آینهٔ خوبی جمله پیشه‌هاست\nچونک جامه چست و دوزیده بود / مظهر فرهنگ درزی چون شود\nناتراشیده همی باید جذوع / تا دروگر اصل سازد یا فروع\nخواجهٔ اشکسته‌بند آنجا رود / کاندر آنجا پای اشکسته بود\nکی شود چون نیست رنجور نزار / آن جمال صنعت طب آشکار\nخواری و دونی مسها بر ملا / گر نباشد کی نماید کیمیا\nنقصها آیینهٔ وصف کمال / و آن حقارت آینهٔ عز و جلال\nزانک ضد را ضد کند پیدا یقین / زانک با سر که پدیدست انگبین\nهر که نقص خویش را دید و شناخت / اندر استکمال خود ده اسپه تاخت\nزان نمی‌پرد به سوی ذوالجلال / کو گمانی می‌برد خود را کمال\nعلتی بتر ز پندار کمال / نیست اندر جان تو ای ذو دلال\nاز دل و از دیده‌ات بس خون رود / تا ز تو این معجبی بیرون شود\nعلت ابلیس انا خیری بدست / وین مرض در نفس هر مخلوق هست\nگرچه خود را بس شکسته بیند او / آب صافی دان و سرگین زیر جو\nچون بشوراند ترا در امتحان / آب سرگین رنگ گردد در زمان\nدر تگ جو هست سرگین ای فتی / گرچه جو صافی نماید مر ترا\nهست پیر راه‌دان پر فطن / باغهای نفس کل را جوی کن\nجوی خود را کی تواند پاک کرد / نافع از علم خدا شد علم مرد\nکی تراشد تیغ دستهٔ خویش را / رو به جراحی سپار این ریش را\nبر سر هر ریش جمع آمد مگس / تا نبیند قبح ریش خویش کس\nآن مگس اندیشه‌ها وان مال تو / ریش تو آن ظلمت احوال تو\nور نهد مرهم بر آن ریش تو پیر / آن زمان ساکن شود درد و نفیر\nتا که پندارد که صحت یافتست / پرتو مرهم بر آنجا تافتست\nهین ز مرهم سر مکش ای پشت‌ریش / و آن ز پرتو دان مدان از اصل خویش",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1150",
        "title": "بخش ۱۵۰ - مرتد شدن کاتب وحی به سبب آنک پرتو وحی برو زد آن آیت را پی",
        "content": "پیش از عثمان یکی نساخ بود / کو به نسخ وحی جدی می‌نمود\nچون نبی از وحی فرمودی سبق / او همان را وا نبشتی بر ورق\nپرتو آن وحی بر وی تافتی / او درون خویش حکمت یافتی\nعین آن حکمت بفرمودی رسول / زین قدر گمراه شد آن بوالفضول\nکانچ می‌گوید رسول مستنیر / مر مرا هست آن حقیقت در ضمیر\nپرتو اندیشه‌اش زد بر رسول / قهر حق آورد بر جانش نزول\nهم ز نساخی بر آمد هم ز دین / شد عدو مصطفی و دین بکین\nمصطفی فرمود کای گبر عنود / چون سیه گشتی اگر نور از تو بود\nگر تو ینبوع الهی بودیی / این چنین آب سیه نگشودیی\nتا که ناموسش به پیش این و آن / نشکند بر بست این او را دهان\nاندرون می‌سوختش هم زین سبب / توبه کردن می‌نیارست این عجب\nآه می‌کرد و نبودش آه سود / چون در آمد تیغ و سر را در ربود\nکرده حق ناموس را صد من حدید / ای بسا بسته به بند ناپدید\nکبر و کفر آن سان ببست آن راه را / که نیارد کرد ظاهر آه را\nگفت اغلالا فهم به مقمحون / نیست آن اغلال بر ما از برون\nخلفهم سدا فاغشیناهم / می‌نبیند بند را پیش و پس او\nرنگ صحرا دارد آن سدی که خاست / او نمی‌داند که آن سد قضاست\nشاهد تو سد روی شاهدست / مرشد تو سد گفت مرشدست\nای بسا کفار را سودای دین / بندشان ناموس و کبر آن و این\nبند پنهان لیک از آهن بتر / بند آهن را کند پاره تبر\nبند آهن را توان کردن جدا / بند غیبی را نداند کس دوا\nمرد را زنبور اگر نیشی زند / طبع او آن لحظه بر دفعی تند\nزخم نیش اما چو از هستی تست / غم قوی باشد نگردد درد سست\nشرح این از سینه بیرون می‌جهد / لیک می‌ترسم که نومیدی دهد\nنی مشو نومید و خود را شاد کن / پیش آن فریادرس فریاد کن\nکای محب عفو از ما عفو کن / ای طبیب رنج ناسور کهن\nعکس حکمت آن شقی را یاوه کرد / خود مبین تا بر نیارد از تو گرد\nای برادر بر تو حکمت جاریه‌ست / آن ز ابدالست و بر تو عاریه‌ست\nگرچه در خود خانه نوری یافتست / آن ز همسایهٔ منور تافتست\nشکر کن غره مشو بینی مکن / گوش دار و هیچ خودبینی مکن\nصد دریغ و درد کین عاریتی / امتان را دور کرد از امتی\nمن غلام آن که او در هر رباط / خویش را واصل نداند بر سماط\nبس رباطی که بباید ترک کرد / تا به مسکن در رسد یک روز مرد\nگرچه آهن سرخ شد او سرخ نیست / پرتو عاریت آتش‌زنیست\nگر شود پر نور روزن یا سرا / تو مدان روشن مگر خورشید را\nهر در و دیوار گوید روشنم / پرتو غیری ندارم این منم\nپس بگوید آفتاب ای نارشید / چونک من غارب شوم آید پدید\nسبزه‌ها گویند ما سبز از خودیم / شاد و خندانیم و بس زیبا خدیم\nفصل تابستان بگوید ای امم / خویش را بینید چون من بگذرم\nتن همی‌نازد به خوبی و جمال / روح پنهان کرده فر و پر و بال\nگویدش ای مزبله تو کیستی / یک دو روز از پرتو من زیستی\nغنج و نازت می‌نگنجد در جهان / باش تا که من شوم از تو جهان\nگرم‌دارانت ترا گوری کنند / طعمهٔ ماران و مورانت کنند\nبینی از گند تو گیرد آن کسی / کو به پیش تو همی‌مردی بسی\nپرتو روحست نطق و چشم و گوش / پرتو آتش بود در آب جوش\nآنچنانک پرتو جان بر تنست / پرتو ابدال بر جان منست\nجان جان چو واکشد پا را ز جان / جان چنان گردد که بی‌جان تن بدان\nسر از آن رو می‌نهم من بر زمین / تا گواه من بود در روز دین\nیوم دین که زلزلت زلزالها / این زمین باشد گواه حالها\nگو تحدث جهرة اخبارها / در سخن آید زمین و خاره‌ها\nفلسفی منکر شود در فکر و ظن / گو برو سر را بر آن دیوار زن\nنطق آب و نطق خاک و نطق گل / هست محسوس حواس اهل دل\nفلسفی کو منکر حنانه است / از حواس اولیا بیگانه است\nگوید او که پرتو سودای خلق / بس خیالات آورد در رای خلق\nبلک عکس آن فساد و کفر او / این خیال منکری را زد برو\nفلسفی مر دیو را منکر شود / در همان دم سخرهٔ دیوی بود\nگر ندیدی دیو را خود را ببین / بی جنون نبود کبودی بر جبین\nهر که را در دل شک و پیچانیست / در جهان او فلسفی پنهانیست\nمی‌نماید اعتقاد و گاه گاه / آن رگ فلسف کند رویش سیاه\nالحذر ای مؤمنان کان در شماست / در شما بس عالم بی‌منتهاست\nجمله هفتاد و دو ملت در توست / وه که روزی آن بر آرد از تو دست\nهر که او را برگ آن ایمان بود / همچو برگ از بیم این لرزان بود\nبر بلیس و دیو زان خندیده‌ای / که تو خود را نیک مردم دیده‌ای\nچون کند جان بازگونه پوستین / چند وا ویلی بر آید ز اهل دین\nبر دکان هر زرنما خندان شدست / زانک سنگ امتحان پنهان شدست\nپرده‌ای ستار از ما بر مگیر / باش اندر امتحان ما را مجیر\nقلب پهلو می‌زند با زر به شب / انتظار روز می‌دارد ذهب\nبا زبان حال زر گوید که باش / ای مزور تا بر آید روز فاش\nصد هزاران سال ابلیس لعین / بود ز ابدال و امیر المؤمنین\nپنجه زد با آدم از نازی که داشت / گشت رسوا همچو سرگین وقت چاشت",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1151",
        "title": "بخش ۱۵۱ - دعا کردن بلعم با عور کی موسی و قومش را از این شهر کی حصار",
        "content": "بلعم با عور را خلق جهان / سغبه شد مانند عیسی زمان\nسجدهٔ ناوردند کس را دون او / صحت رنجور بود افسون او\nپنجه زد با موسی از کبر و کمال / آنچنان شد که شنیدستی تو حال\nصد هزار ابلیس و بلعم در جهان / همچنین بودست پیدا و نهان\nاین دو را مشهور گردانید اله / تا که باشد این دو بر باقی گواه\nاین دو دزد آویخت از دار بلند / ورنه اندر قهر بس دزدان بدند\nاین دو را پرچم به سوی شهر برد / کشتگان قهر را نتوان شمرد\nنازنینی تو ولی در حد خویش / الله الله پا منه از حد بیش\nگر زنی بر نازنین‌تر از خودت / در تگ هفتم زمین زیر آردت\nقصهٔ عاد و ثمود از بهر چیست / تا بدانی کانبیا را نازکیست\nاین نشان خسف و قذف و صاعقه / شد بیان عز نفس ناطقه\nجمله حیوان را پی انسان بکش / جمله انسان را بکش از بهر هش\nهش چه باشد عقل کل هوشمند / هوش جزوی هش بود اما نژند\nجمله حیوانات وحشی ز آدمی / باشد از حیوان انسی در کمی\nخون آنها خلق را باشد سبیل / زانک وحشی‌اند از عقل جلیل\nعزت وحشی بدین افتاد پست / که مر انسان را مخالف آمدست\nپس چه عزت باشدت ای نادره / چون شدی تو حمر مستنفره\nخر نشاید کشت از بهر صلاح / چون شود وحشی شود خونش مباح\nگرچه خر را دانش زاجر نبود / هیچ معذورش نمی‌دارد ودود\nپس چو وحشی شد از آن دم آدمی / کی بود معذور ای یار سمی\nلاجرم کفار را شد خون مباح / همچو وحشی پیش نشاب و رماح\nجفت و فرزندانشان جمله سبیل / زانک بی‌عقلند و مردود و ذلیل\nباز عقلی کو رمد از عقل عقل / کرد از عقلی به حیوانات نقل",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1152",
        "title": "بخش ۱۵۲ - اعتماد کردن هاروت و ماروت بر عصمت خویش و امیری اهل دنیا خ",
        "content": "همچو هاروت و چو ماروت شهیر / از بطر خوردند زهرآلود تیر\nاعتمادی بودشان بر قدس خویش / چیست بر شیر اعتماد گاومیش\nگرچه او با شاخ صد چاره کند / شاخ شاخش شیر نر پاره کند\nگر شود پر شاخ همچون خارپشت / شیر خواهد گاو را ناچار کشت\nگرچه صرصر پس درختان می‌کند / با گیاه تر وی احسان می‌کند\nبر ضعیفی گیاه آن باد تند / رحم کرد ای دل تو از قوت ملند\nتیشه را ز انبوهی شاخ درخت / کی هراس آید ببرد لخت لخت\nلیک بر برگی نکوبد خویش را / جز که بر نیشی نکوبد نیش را\nشعله را ز انبوهی هیزم چه غم / کی رمد قصاب از خیل غنم\nپیش معنی چیست صورت بس زبون / چرخ را معنیش می‌دارد نگون\nتو قیاس از چرخ دولابی بگیر / گردشش از کیست از عقل مشیر\nگردش این قالب همچون سپر / هست از روح مستر ای پسر\nگردش این باد از معنی اوست / همچو چرخی کان اسیر آب جوست\nجر و مد و دخل و خرج این نفس / از کی باشد جز ز جان پر هوس\nگاه جیمش می‌کند گه حا و دال / گاه صلحش می‌کند گاهی جدال\nگه یمینش می‌برد گاهی یسار / که گلستانش کند گاهیش خار\nهمچنین این باد را یزدان ما / کرده بد بر عاد همچون اژدها\nباز هم آن باد را بر مؤمنان / کرده بد صلح و مراعات و امان\nگفت المعنی هوالله شیخ دین / بحر معنیهای رب العالمین\nجمله اطباق زمین و آسمان / همچو خاشاکی در آن بحر روان\nحمله‌ها و رقص خاشاک اندر آب / هم ز آب آمد به وقت اضطراب\nچونک ساکن خواهدش کرد از مرا / سوی ساحل افکند خاشاک را\nچون کشد از ساحلش در موج‌گاه / آن کند با او که آتش با گیاه\nاین حدیث آخر ندارد باز ران / جانب هاروت و ماروت ای جوان",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1153",
        "title": "بخش ۱۵۳ - باقی قصهٔ هاروت و ماروت و نکال و عقوبت ایشان هم در دنیا ب",
        "content": "چون گناه و فسق خلقان جهان / می‌شدی بر هر دو روشن آن زمان\nدست خاییدن گرفتندی ز خشم / لیک عیب خود ندیدندی به چشم\nخویش در آیینه دید آن زشت مرد / رو بگردانید از آن و خشم کرد\nخویش‌بین چون از کسی جرمی بدید / آتشی در وی ز دوزخ شد پدید\nحمیت دین خواند او آن کبر را / ننگرد در خویش نفس گبر را\nحمیت دین را نشانی دیگرست / که از آن آتش جهانی اخضرست\nگفت حقشان گر شما روشن گرید / در سیه‌کاران مغفل منگرید\nشکر گویید ای سپاه و چاکران / رسته‌اید از شهوت و از چاک‌ران\nگر از آن معنی نهم من بر شما / مر شما را بیش نپذیرد سما\nعصمتی که مر شما را در تنست / آن ز عکس عصمت و حفظ منست\nآن ز من بینید نه از خود هین و هین / تا نچربد بر شما دیو لعین\nآنچنان که کاتب وحی رسول / دید حکمت در خود و نور اصول\nخویش را هم صوت مرغان خدا / می‌شمرد آن بد صفیری چون صدا\nلحن مرغان را اگر واصف شوی / بر مراد مرغ کی واقف شوی\nگر بیاموزی صفیر بلبلی / تو چه دانی کو چه دارد با گلی\nور بدانی باشد آن هم از گمان / چون ز لب‌جنبان گمانهای کران",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1154",
        "title": "بخش ۱۵۴ - به عیادت رفتن کر بر همسایهٔ رنجور خویش",
        "content": "آن کری را گفت افزون مایه‌ای / که ترا رنجور شد همسایه‌ای\nگفت با خود کر که با گوش گران / من چه دریابم ز گفت آن جوان\nخاصه رنجور و ضعیف آواز شد / لیک باید رفت آنجا نیست بد\nچون ببینم کان لبش جنبان شود / من قیاسی گیرم آن را هم ز خود\nچون بگویم چونی ای محنت‌کشم / او بخواهد گفت نیکم یا خوشم\nمن بگویم شکر چه خوردی ابا / او بگوید شربتی یا ماش با\nمن بگویم صحه نوشت کیست آن / از طبیبان پیش تو گوید فلان\nمن بگویم بس مبارک‌پاست او / چونک او آمد شود کارت نکو\nپای او را آزمودستیم ما / هر کجا شد می‌شود حاجت روا\nاین جوابات قیاسی راست کرد / پیش آن رنجور شد آن نیک‌مرد\nگفت چونی گفت مردم گفت شکر / شد ازین رنجور پر آزار و نکر\nکین چه شکرست او مگر با ما بدست / کر قیاسی کرد و آن کژ آمدست\nبعد از آن گفتش چه خوردی گفت زهر / گفت نوشت باد افزون گشت قهر\nبعد از آن گفت از طبیبان کیست او / که همی‌آید به چاره پیش تو\nگفت عزرائیل می‌آید برو / گفت پایش بس مبارک شاد شو\nکر برون آمد بگفت او شادمان / شکر کش کردم مراعات این زمان\nگفت رنجور این عدو جان ماست / ما ندانستیم کو کان جفاست\nخاطر رنجور جویان شد سقط / تا که پیغامش کند از هر نمط\nچون کسی که خورده باشد آش بد / می‌بشوراند دلش تا قی کند\nکظم غیظ اینست آن را قی مکن / تا بیابی در جزا شیرین سخن\nچون نبودش صبر می‌پیچید او / کین سگ زن‌روسپی حیز کو\nتا بریزم بر وی آنچ گفته بود / کان زمان شیر ضمیرم خفته بود\nچون عیادت بهر دل‌آرامیست / این عیادت نیست دشمن کامیست\nتا ببیند دشمن خود را نزار / تا بگیرد خاطر زشتش قرار\nبس کسان کایشان ز طاعت گمرهند / دل به رضوان و ثواب آن دهند\nخود حقیقت معصیت باشد خفی / بس کدر کان را تو پنداری صفی\nهمچو آن کر کو همی پنداشتست / کو نکویی کرد و آن بر عکس جست\nاو نشسته خوش که خدمت کرده‌ام / حق همسایه بجا آورده‌ام\nبهر خود او آتشی افروختست / در دل رنجور و خود را سوختست\nفاتقوا النار التی اوقدتم / انکم فی المعصیه ازددتم\nگفت پیغامبر به یک صاحب‌ریا / صل انک لم تصل یا فتی\nاز برای چارهٔ این خوفها / آمد اندر هر نمازی اهدنا\nکین نمازم را میامیز ای خدا / با نماز ضالین و اهل ریا\nاز قیاسی که بکرد آن کر گزین / صحبت ده‌ساله باطل شد بدین\nخاصه ای خواجه قیاس حس دون / اندر آن وحیی که هست از حد فزون\nگوش حس تو به حرف ار در خورست / دان که گوش غیب‌گیر تو کرست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1155",
        "title": "بخش ۱۵۵ - اول کسی کی در مقابلهٔ نص قیاس آورد ابلیس بود",
        "content": "اول آن کس کین قیاسکها نمود / پیش انوار خدا ابلیس بود\nگفت نار از خاک بی شک بهترست / من ز نار و او ز خاک اکدرست\nپس قیاس فرع بر اصلش کنیم / او ز ظلمت ما ز نور روشنیم\nگفت حق نه بلک لا انساب شد / زهد و تقوی فضل را محراب شد\nاین نه میراث جهان فانی است / که به انسابش بیابی جانی است\nبلک این میراثهای انبیاست / وارث این جانهای اتقیاست\nپور آن بوجهل شد مؤمن عیان / پور آن نوح نبی از گمرهان\nزادهٔ خاکی منور شد چو ماه / زادهٔ آتش توی رو روسیاه\nاین قیاسات و تحری روز ابر / یا بشب مر قبله را کردست حبر\nلیک با خورشید و کعبه پیش رو / این قیاس و این تحری را مجو\nکعبه نادیده مکن رو زو متاب / از قیاس الله اعلم بالصواب\nچون صفیری بشنوی از مرغ حق / ظاهرش را یاد گیری چون سبق\nوانگهی از خود قیاساتی کنی / مر خیال محض را ذاتی کنی\nاصطلاحاتیست مر ابدال را / که نباشد زان خبر اقوال را\nمنطق الطیری به صوت آموختی / صد قیاس و صد هوس افروختی\nهمچو آن رنجور دلها از تو خست / کر بپندار اصابت گشته مست\nکاتب آن وحی زان آواز مرغ / برده ظنی کو بود همباز مرغ\nمرغ پری زد مرورا کور کرد / نک فرو بردش به قعر مرگ و درد\nهین به عکسی یا به ظنی هم شما / در میفتید از مقامات سما\nگرچه هاروتید و ماروت و فزون / از همه بر بام نحن الصافون\nبر بدیهای بدان رحمت کنید / بر منی و خویش‌بین لعنت کنید\nهین مبادا غیرت آید از کمین / سرنگون افتید در قعر زمین\nهر دو گفتند ای خدا فرمان تراست / بی امان تو امانی خود کجاست\nاین همی گفتند و دلشان می‌طپید / بد کجا آید ز ما نعم العبید\nخار خار دو فرشته هم نهشت / تا که تخم خویش‌بینی را نکشت\nپس همی گفتند کای ارکانیان / بی خبر از پاکی روحانیان\nما برین گردون تتقها می‌تنیم / بر زمین آییم و شادروان زنیم\nعدل توزیم و عبادت آوریم / باز هر شب سوی گردون بر پریم\nتا شویم اعجوبهٔ دور زمان / تا نهیم اندر زمین امن و امان\nآن قیاس حال گردون بر زمین / راست ناید فرق دارد در کمین",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1156",
        "title": "بخش ۱۵۶ - در بیان آنک حال خود و مستی خود پنهان باید داشت از جاهلان",
        "content": "بشنو الفاظ حکیم پرده‌ای / سر همانجا نه که باده خورده‌ای\nچونک از میخانه مستی ضال شد / تسخر و بازیچهٔ اطفال شد\nمی‌فتد او سو به سو بر هر رهی / در گل و می‌خنددش هر ابلهی\nاو چنین و کودکان اندر پیش / بی‌خبر از مستی و ذوق میش\nخلق اطفالند جز مست خدا / نیست بالغ جز رهیده از هوا\nگفت دنیا لعب و لهوست و شما / کودکیت و راست فرماید خدا\nاز لعب بیرون نرفتی کودکی / بی ذکات روح کی باشد ذکی\nچون جماع طفل دان این شهوتی / که همی رانند اینجا ای فتی\nآن جماع طفل چه بود بازیی / با جماع رستمی و غازیی\nجنگ خلقان همچو جنگ کودکان / جمله بی‌معنی و بی‌مغز و مهان\nجمله با شمشیر چوبین جنگشان / جمله در لا ینفعی آهنگشان\nجمله شان گشته سواره بر نیی / کین براق ماست یا دلدل‌پیی\nحاملند و خود ز جهل افراشته / راکب و محمول ره پنداشته\nباش تا روزی که محمولان حق / اسپ‌تازان بگذرند از نه طبق\nتعرج الروح الیه و الملک / من عروج الروح یهتز الفلک\nهمچو طفلان جمله‌تان دامن‌سوار / گوشهٔ دامن گرفته اسپ‌وار\nاز حق ان الظن لا یغنی رسید / مرکب ظن بر فلکها کی دوید\nاغلب الظنین فی ترجیح ذا / لا تماری الشمس فی توضیحها\nآنگهی بینید مرکبهای خویش / مرکبی سازیده‌ایت از پای خویش\nوهم و فکر و حس و ادراک شما / همچو نی دان مرکب کودک هلا\nعلمهای اهل دل حمالشان / علمهای اهل تن احمالشان\nعلم چون بر دل زند یاری شود / علم چون بر تن زند باری شود\nگفت ایزد یحمل اسفاره / بار باشد علم کان نبود ز هو\nعلم کان نبود ز هو بی واسطه / آن نپاید همچو رنگ ماشطه\nلیک چون این بار را نیکو کشی / بار بر گیرند و بخشندت خوشی\nهین مکش بهر هوا آن بار علم / تا ببینی در درون انبار علم\nتا که بر رهوار علم آیی سوار / بعد از آن افتد ترا از دوش بار\nاز هواها کی رهی بی جام هو / ای ز هو قانع شده با نام هو\nاز صفت وز نام چه زاید خیال / و آن خیالش هست دلال وصال\nدیده‌ای دلال بی مدلول هیچ / تا نباشد جاده نبود غول هیچ\nهیچ نامی بی حقیقت دیده‌ای / یا ز گاف و لام گل گل چیده‌ای\nاسم خواندی رو مسمی را بجو / مه به بالا دان نه اندر آب جو\nگر ز نام و حرف خواهی بگذری / پاک کن خود را ز خود هین یکسری\nهمچو آهن ز آهنی بی رنگ شو / در ریاضت آینهٔ بی زنگ شو\nخویش را صافی کن از اوصاف خود / تا ببینی ذات پاک صاف خود\nبینی اندر دل علوم انبیا / بی کتاب و بی معید و اوستا\nگفت پیغامبر که هست از امتم / کو بود هم گوهر و هم همتم\nمر مرا زان نور بیند جانشان / که من ایشان را همی‌بینم بدان\nبی صحیحین و احادیث و روات / بلک اندر مشرب آب حیات\nسر امسینا لکردیا بدان / راز اصبحنا عرابیا بخوان\nور مثالی خواهی از علم نهان / قصه‌گو از رومیان و چینیان",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1157",
        "title": "بخش ۱۵۷ - قصهٔ مری کردن رومیان و چینیان در علم نقاشی و صورت‌گری",
        "content": "چینیان گفتند ما نقاش‌تر / رومیان گفتند ما را کر و فر\nگفت سلطان امتحان خواهم درین / کز شماها کیست در دعوی گزین\nاهل چین و روم چون حاضر شدند / رومیان در علم واقف‌تر بدند\nچینیان گفتند یک خانه به ما / خاص بسپارید و یک آن شما\nبود دو خانه مقابل در بدر / زان یکی چینی ستد رومی دگر\nچینیان صد رنگ از شه خواستند / پس خزینه باز کرد آن ارجمند\nهر صباحی از خزینه رنگها / چینیان را راتبه بود از عطا\nرومیان گفتند نه نقش و نه رنگ / در خور آید کار را جز دفع زنگ\nدر فرو بستند و صیقل می‌زدند / همچو گردون ساده و صافی شدند\nاز دو صد رنگی به بی‌رنگی رهیست / رنگ چون ابرست و بی‌رنگی مهیست\nهرچه اندر ابر ضو بینی و تاب / آن ز اختر دان و ماه و آفتاب\nچینیان چون از عمل فارغ شدند / از پی شادی دهلها می‌زدند\nشه در آمد دید آنجا نقشها / می‌ربود آن عقل را و فهم را\nبعد از آن آمد به سوی رومیان / پرده را بالا کشیدند از میان\nعکس آن تصویر و آن کردارها / زد برین صافی شده دیوارها\nهر چه آنجا دید اینجا به نمود / دیده را از دیده‌خانه می‌ربود\nرومیان آن صوفیانند ای پدر / بی ز تکرار و کتاب و بی هنر\nلیک صیقل کرده‌اند آن سینه‌ها / پاک از آز و حرص و بخل و کینه‌ها\nآن صفای آینه وصف دلست / صورت بی منتها را قابلست\nصورت بی‌صورت بی حد غیب / ز آینهٔ دل تافت بر موسی ز جیب\nگرچه آن صورت نگنجد در فلک / نه بعرش و فرش و دریا و سمک\nزانک محدودست و معدودست آن / آینهٔ دل را نباشد حد بدان\nعقل اینجا ساکت آمد یا مضل / زانک دل یا اوست یا خود اوست دل\nعکس هر نقشی نتابد تا ابد / جز ز دل هم با عدد هم بی عدد\nتا ابد هر نقش نو کاید برو / می‌نماید بی حجابی اندرو\nاهل صیقل رسته‌اند از بوی و رنگ / هر دمی بینند خوبی بی درنگ\nنقش و قشر علم را بگذاشتند / رایت عین الیقین افراشتند\nرفت فکر و روشنایی یافتند / نحر و بحر آشنایی یافتند\nمرگ کین جمله ازو در وحشتند / می‌کنند این قوم بر وی ریش‌خند\nکس نیابد بر دل ایشان ظفر / بر صدف آید ضرر نه بر گهر\nگرچه نحو و فقه را بگذاشتند / لیک محو فقر را بر داشتند\nتا نقوش هشت جنت تافتست / لوح دلشان را پذیرا یافتست\nبرترند از عرش و کرسی و خلا / ساکنان مقعد صدق خدا",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1158",
        "title": "بخش ۱۵۸ - پرسیدن پیغمبر صلی الله علیه و سلم مر زید  را که امروز چون",
        "content": "گفت پیغامبر صباحی زید را / کیف اصبحت ای رفیق با صفا\nگفت عبدا مؤمنا باز اوش گفت / کو نشان از باغ ایمان گر شکفت\nگفت تشنه بوده‌ام من روزها / شب نخفتستم ز عشق و سوزها\nتا ز روز و شب گذر کردم چنان / که ز اسپر بگذرد نوک سنان\nکه از آن سو جملهٔ ملت یکیست / صد هزاران سال و یک ساعت یکیست\nهست ازل را و ابد را اتحاد / عقل را ره نیست آن سو ز افتقاد\nگفت ازین ره کو ره‌آوردی بیار / در خور فهم و عقول این دیار\nگفت خلقان چون ببینند آسمان / من ببینم عرش را با عرشیان\nهشت جنت هفت دوزخ پیش من / هست پیدا همچو بت پیش شمن\nیک بیک وا می‌شناسم خلق را / همچو گندم من ز جو در آسیا\nکه بهشتی کیست و بیگانه کیست / پیش من پیدا چو مار و ماهیست\nاین زمان پیدا شده بر این گروه / یوم تبیض و تسود وجوه\nپیش ازین هرچند جان پر عیب بود / در رحم بود و ز خلقان غیب بود\nالشقی من شقی فی بطن الام / من سمات الجسم یعرف حالهم\nتن چو مادر طفل جان را حامله / مرگ درد زادنست و زلزله\nجمله جانهای گذشته منتظر / تا چگونه زاید آن جان بطر\nزنگیان گویند خود از ماست او / رومیان گویند بس زیباست او\nچون بزاید در جهان جان و جود / پس نماند اختلاف بیض و سود\nگر بود زنگی برندش زنگیان / روم را رومی برد هم از میان\nتا نزاد او مشکلات عالمست / آنک نازاده شناسد او کمست\nاو مگر ینظر بنور الله بود / کاندرون پوست او را ره بود\nاصل آب نطفه اسپیدست و خوش / لیک عکس جان رومی و حبش\nمی‌دهد رنگ احسن التقویم را / تا به اسفل می‌برد این نیم را\nاین سخن پایان ندارد باز ران / تا نمانیم از قطار کاروان\nیوم تبیض و تسود وجوه / ترک و هندو شهره گردد زان گروه\nدر رحم پیدا نباشد هند و ترک / چونک زاید بیندش زار و سترگ\nجمله را چون روز رستاخیز من / فاش می‌بینم عیان از مرد و زن\nهین بگویم یا فرو بندم نفس / لب گزیدش مصطفی یعنی که بس\nیا رسول الله بگویم سر حشر / در جهان پیدا کنم امروز نشر\nهل مرا تا پرده‌ها را بر درم / تا چو خورشیدی بتابد گوهرم\nتا کسوف آید ز من خورشید را / تا نمایم نخل را و بید را\nوا نمایم راز رستاخیز را / نقد را و نقد قلب‌آمیز را\nدستها ببریده اصحاب شمال / وا نمایم رنگ کفر و رنگ آل\nوا گشایم هفت سوراخ نفاق / در ضیای ماه بی خسف و محاق\nوا نمایم من پلاس اشقیا / بشنوانم طبل و کوس انبیا\nدوزخ و جنات و برزخ در میان / پیش چشم کافران آرم عیان\nوا نمایم حوض کوثر را به جوش / کاب بر روشان زند بانگش به گوش\nوان کسان که تشنه بر گردش دوان / گشته‌اند این دم نمایم من عیان\nمی‌بساید دوششان بر دوش من / نعره‌هاشان می‌رسد در گوش من\nاهل جنت پیش چشمم ز اختیار / در کشیده یک‌دگر را در کنار\nدست همدیگر زیارت می‌کنند / از لبان هم بوسه غارت می‌کنند\nکر شد این گوشم ز بانگ آه آه / از خسان و نعرهٔ واحسرتاه\nاین اشارتهاست گویم از نغول / لیک می‌ترسم ز آزار رسول\nهمچنین می‌گفت سرمست و خراب / داد پیغامبر گریبانش بتاب\nگفت هین در کش که اسبت گرم شد / عکس حق لا یستحی زد شرم شد\nآینهٔ تو جست بیرون از غلاف / آینه و میزان کجا گوید خلاف\nآینه و میزان کجا بندد نفس / بهر آزار و حیاء هیچ‌کس\nآینه و میزان محکهای سنی / گر دو صد سالش تو خدمتها کنی\nکز برای من بپوشان راستی / بر فزون بنما و منما کاستی\nاوت گوید ریش و سبلت بر مخند / آینه و میزان و آنگه ریو و پند\nچون خدا ما را برای آن فراخت / که بما بتوان حقیقت را شناخت\nاین نباشد ما چه آرزیم ای جوان / کی شویم آیین روی نیکوان\nلیک در کش در نمد آیینه را / کز تجلی کرد سینا سینه را\nگفت آخر هیچ گنجد در بغل / آفتاب حق و خورشید ازل\nهم دغل را هم بغل را بر درد / نه جنون ماند به پیشش نه خرد\nگفت یک اصبع چو بر چشمی نهی / بیند از خورشید عالم را تهی\nیک سر انگشت پردهٔ ماه شد / وین نشان ساتری شاه شد\nتا بپوشاند جهان را نقطه‌ای / مهر گردد منکسف از سقطه‌ای\nلب ببند و غور دریایی نگر / بحر را حق کرد محکوم بشر\nهمچو چشمهٔ سلسبیل و زنجبیل / هست در حکم بهشتی جلیل\nچار جوی جنت اندر حکم ماست / این نه زور ما ز فرمان خداست\nهر کجا خواهیم داریمش روان / همچو سحر اندر مراد ساحران\nهمچو این دو چشمهٔ چشم روان / هست در حکم دل و فرمان جان\nگر بخواهد رفت سوی زهر و مار / ور بخواهد رفت سوی اعتبار\nگر بخواهد سوی محسوسات رفت / ور بخواهد سوی ملبوسات رفت\nگر بخواهد سوی کلیات راند / ور بخواهد حبس جزویات ماند\nهمچنین هر پنج حس چون نایزه / بر مراد و امر دل شد جایزه\nهر طرف که دل اشارت کردشان / می‌رود هر پنج حس دامن‌کشان\nدست و پا در امر دل اندر ملا / همچو اندر دست موسی آن عصا\nدل بخواهد پا در آید زو به رقص / یا گریزد سوی افزونی ز نقص\nدل بخواهد دست آید در حساب / با اصابع تا نویسد او کتاب\nدست در دست نهانی مانده است / او درون تن را برون بنشانده است\nگر بخواهد بر عدو ماری شود / ور بخواهد بر ولی یاری شود\nور بخواهد کفچه‌ای در خوردنی / ور بخواهد همچو گرز ده‌منی\nدل چه می‌گوید بدیشان ای عجب / طرفه وصلت طرفه پنهانی سبب\nدل مگر مهر سلیمان یافتست / که مهار پنج حس بر تافتست\nپنج حسی از برون میسور او / پنج حسی از درون مامور او\nده حس است و هفت اندام و دگر / آنچ اندر گفت ناید می‌شمر\nچون سلیمانی دلا در مهتری / بر پری و دیو زن انگشتری\nگر درین ملکت بری باشی ز ریو / خاتم از دست تو نستاند سه دیو\nبعد از آن عالم بگیرد اسم تو / دو جهان محکوم تو چون جسم تو\nور ز دستت دیو خاتم را ببرد / پادشاهی فوت شد بختت بمرد\nبعد از آن یا حسرتا شد یا عباد / بر شما محتوم تا یوم التناد\nمکر خود را گر تو انکار آوری / از ترازو و آینه کی جان بری",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1159",
        "title": "بخش ۱۵۹ - متهم کردن غلامان و خواجه‌تاشان مر لقمان را کی آن میوه‌های",
        "content": "بود لقمان پیش خواجهٔ خویشتن / در میان بندگانش خوارتن\nمی‌فرستاد او غلامان را به باغ / تا که میوه آیدش بهر فراغ\nبود لقمان در غلامان چون طفیل / پر معانی تیره‌صورت همچو لیل\nآن غلامان میوه‌های جمع را / خوش بخوردند از نهیب طمع را\nخواجه را گفتند لقمان خورد آن / خواجه بر لقمان ترش گشت و گران\nچون تفحص کرد لقمان از سبب / در عتاب خواجه‌اش بگشاد لب\nگفت لقمان سیدا پیش خدا / بندهٔ خاین نباشد مرتضی\nامتحان کن جمله‌مان را ای کریم / سیرمان در ده تو از آب حمیم\nبعد از آن ما را به صحرایی کلان / تو سواره ما پیاده می‌دوان\nآنگهان بنگر تو بدکردار را / صنعهای کاشف الاسرار را\nگشت ساقی خواجه از آب حمیم / مر غلامان را و خوردند آن ز بیم\nبعد از آن می‌راندشان در دشتها / می‌دویدند آن نفر تحت و علا\nقی در افتادند ایشان از عنا / آب می‌آورد زیشان میوه‌ها\nچون که لقمان را در آمد قی ز ناف / می بر آمد از درونش آب صاف\nحکمت لقمان چو داند این نمود / پس چه باشد حکمت رب الوجود\nیوم تبلی والسرائر کلها / بان منکم کامن لا یشتهی\nچون سقوا ماء حمیما قطعت / جملة الاستار مما افضعت\nنار زان آمد عذاب کافران / که حجر را نار باشد امتحان\nآن دل چون سنگ را ما چند چند / نرم گفتیم و نمی‌پذرفت پند\nریش بد را داروی بد یافت رگ / مر سر خر را سر دندان سگ\nالخبیثات الخبیثین حکمتست / زشت را هم زشت جفت و بابتست\nپس تو هر جفتی که می‌خواهی برو / محو و هم‌شکل و صفات او بشو\nنور خواهی مستعد نور شو / دور خواهی خویش‌بین و دور شو\nور رهی خواهی ازین سجن خرب / سر مکش از دوست و اسجد واقترب",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1160",
        "title": "بخش ۱۶۰ - بقیهٔ قصه زید در جواب رسول صلی الله علیه و سلم",
        "content": "این سخن پایان ندارد خیز زید / بر براق ناطقه بر بند قید\nناطقه چون فاضح آمد عیب را / می‌دراند پرده‌های غیب را\nغیب مطلوب حق آمد چند گاه / این دهل زن را بران بر بند راه\nتگ مران درکش عنان مستور به / هر کس از پندار خود مسرور به\nحق همی‌خواهد که نومیدان او / زین عبادت هم نگردانند رو\nهم باومیدی مشرف می‌شوند / چند روزی در رکابش می‌دوند\nخواهد آن رحمت بتابد بر همه / بر بد و نیک از عموم مرحمه\nحق همی‌خواهد که هر میر و اسیر / با رجا و خوف باشند و حذیر\nاین رجا و خوف در پرده بود / تا پس این پرده پرورده شود\nچون دریدی پرده کو خوف و رجا / غیب را شد کر و فری بر ملا\nبر لب جو برد ظنی یک فتی / که سلیمانست ماهی‌گیر ما\nگر ویست این از چه فردست و خفیست / ورنه سیمای سلیمانیش چیست\nاندرین اندیشه می‌بود او دو دل / تا سلیمان گشت شاه و مستقل\nدیو رفت از ملک و تخت او گریخت / تیغ بختش خون آن شیطان بریخت\nکرد در انگشت خود انگشتری / جمع آمد لشکر دیو و پری\nآمدند از بهر نظاره رجال / در میانشان آنک بد صاحب‌خیال\nچون در انگشتش بدید انگشتری / رفت اندیشه و گمانش یکسری\nوهم آنگاهست کان پوشیده است / این تحری از پی نادیده است\nشد خیال غایب اندر سینه زفت / چونک حاضر شد خیال او برفت\nگر سمای نور بی باریده نیست / هم زمین تار بی بالیده نیست\nیمنون بالغیب می‌باید مرا / زان ببستم روزن فانی سرا\nچون شکافم آسمان را در ظهور / چون بگویم هل تری فیها فطور\nتا درین ظلمت تحری گسترند / هر کسی رو جانبی می‌آورند\nمدتی معکوس باشد کارها / شحنه را دزد آورد بر دارها\nتا که بس سلطان و عالی‌همتی / بندهٔ بندهٔ خود آید مدتی\nبندگی در غیب آید خوب و گش / حفظ غیب آید در استعباد خوش\nکو که مدح شاه گوید پیش او / تا که در غیبت بود او شرم‌رو\nقلعه‌داری کز کنار مملکت / دور از سلطان و سایهٔ سلطنت\nپاس دارد قلعه را از دشمنان / قلعه نفروشد به مالی بی‌کران\nغایب از شه در کنار ثغرها / همچو حاضر او نگه دارد وفا\nپیش شه او به بود از دیگران / که به خدمت حاضرند و جان‌فشان\nپس بغیبت نیم ذره حفظ کار / به که اندر حاضری زان صد هزار\nطاعت و ایمان کنون محمود شد / بعد مرگ اندر عیان مردود شد\nچونک غیب و غایب و روپوش به / پس لبان بر بند و لب خاموش به\nای برادر دست وادار از سخن / خود خدا پیدا کند علم لدن\nپس بود خورشید را رویش گواه / ای شیء اعظم الشاهد اله\nنه بگویم چون قرین شد در بیان / هم خدا و هم ملک هم عالمان\nیشهد الله و الملک و اهل العلوم / انه لا رب الا من یدوم\nچون گواهی داد حق کی بود ملک / تا شود اندر گواهی مشترک\nزانک شعشاع و حضور آفتاب / بر نتابد چشم و دلهای خراب\nچون خفاشی کو تف خورشید را / بر نتابد بسکلد اومید را\nپس ملایک را چو ما هم یار دان / جلوه‌گر خورشید را بر آسمان\nکین ضیا ما ز آفتابی یافتیم / چون خلیفه بر ضعیفان تافتیم\nچون مه نو یا سه روزه یا که بدر / هر ملک دارد کمال و نور و قدر\nز اجنحهٔ نور ثلاث او رباع / بر مراتب هر ملک را آن شعاع\nهمچو پرهای عقول انسیان / که بسی فرقستشان اندر میان\nپس قرین هر بشر در نیک و بد / آن ملک باشد که مانندش بود\nچشم اعمش چونک خور را بر نتافت / اختر او را شمع شد تا ره بیافت",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1161",
        "title": "بخش ۱۶۱ - گفتن پیغامبر صلی الله علیه و سلم مر زید را کی این سر را ف",
        "content": "گفت پیغامبر که اصحابی نجوم / ره‌روان را شمع و شیطان را رجوم\nهر کسی را گر بدی آن چشم و زور / کو گرفتی ز آفتاب چرخ نور\nکی ستاره حاجتستی ای ذلیل / که بدی بر نور خورشید او دلیل\nماه می‌گوید به خاک و ابر و فی / من بشر بودم ولی یوحی الی\nچون شما تاریک بودم در نهاد / وحی خورشیدم چنین نوری بداد\nظلمتی دارم به نسبت با شموس / نور دارم بهر ظلمات نفوس\nزان ضعیفم تا تو تابی آوری / که نه مرد آفتاب انوری\nهمچو شهد و سرکه در هم بافتم / تا سوی رنج جگر ره یافتم\nچون ز علت وا رهیدی ای رهین / سرکه را بگذار و می‌خور انگبین\nتخت دل معمور شد پاک از هوا / بین که الرحمن علی العرش استوی\nحکم بر دل بعد ازین بی واسطه / حق کند چون یافت دل این رابطه\nاین سخن پایان ندارد زید کو / تا دهم پندش که رسوایی مجو",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1162",
        "title": "بخش ۱۶۲ - رجوع به حکایت زید",
        "content": "زید را اکنون نیابی کو گریخت / جست از صف نعال و نعل ریخت\nتو که باشی زید هم خود را نیافت / همچو اختر که برو خورشید تافت\nنه ازو نقشی بیابی نه نشان / نه کهی یابی به راه کهکشان\nشد حواس و نطق بابایان ما / محو نور دانش سلطان ما\nحسها و عقلهاشان در درون / موج در موج لدینا محضرون\nچون بیاید صبح وقت بار شد / انجم پنهان شده بر کار شد\nبیهشان را وا دهد حق هوشها / حلقه حلقه حلقه‌ها در گوشها\nپای‌کوبان دست‌افشان در ثنا / ناز نازان ربنا احییتنا\nآن جلود و آن عظام ریخته / فارسان گشته غبار انگیخته\nحمله آرند از عدم سوی وجود / در قیامت هم شکور و هم کنود\nسر چه می‌پیچی کنی نادیده‌ای / در عدم ز اول نه سر پیچیده‌ای\nدر عدم افشرده بودی پای خویش / که مرا کی بر کند از جای خویش\nمی‌نبینی صنع ربانیت را / که کشید او موی پیشانیت را\nتا کشیدت اندرین انواع حال / که نبودت در گمان و در خیال\nآن عدم او را هماره بنده است / کار کن دیوا سلیمان زنده است\nدیو می‌سازد جفان کالجواب / زهره نه تا دفع گوید یا جواب\nخویش را بین چون همی‌لرزی ز بیم / مر عدم را نیز لرزان دان مقیم\nور تو دست اندر مناصب می‌زنی / هم ز ترس است آن که جانی می‌کنی\nهرچه جز عشق خدای احسنست / گر شکرخواریست آن جان کندنست\nچیست جان کندن سوی مرگ آمدن / دست در آب حیاتی نازدن\nخلق را دو دیده در خاک و ممات / صد گمان دارند در آب حیات\nجهد کن تا صد گمان گردد نود / شب برو ور تو بخسپی شب رود\nدر شب تاریک جوی آن روز را / پیش کن آن عقل ظلمت‌سوز را\nدر شب بدرنگ بس نیکی بود / آب حیوان جفت تاریکی بود\nسر ز خفتن کی توان برداشتن / با چنین صد تخم غفلت کاشتن\nخواب مرده لقمه مرده یار شد / خواجه خفت و دزد شب بر کار شد\nتو نمی‌دانی که خصمانت کیند / ناریان خصم وجود خاکیند\nنار خصم آب و فرزندان اوست / همچنانک آب خصم جان اوست\nآب آتش را کشد زیرا که او / خصم فرزندان آبست و عدو\nبعد از آن این نار نار شهوتست / کاندرو اصل گناه و زلتست\nنار بیرونی به آبی بفسرد / نار شهوت تا به دوزخ می‌برد\nنار شهوت می‌نیارامد بب / زانک دارد طبع دوزخ در عذاب\nنار شهوت را چه چاره نور دین / نورکم اطفاء نار الکافرین\nچه کشد این نار را نور خدا / نور ابراهیم را ساز اوستا\nتا ز نار نفس چون نمرود تو / وا رهد این جسم همچون عود تو\nشهوت ناری براندن کم نشد / او بماندن کم شود بی هیچ بد\nتا که هیزم می‌نهی بر آتشی / کی بمیرد آتش از هیزم‌کشی\nچونک هیزم باز گیری نار مرد / زانک تقوی آب سوی نار برد\nکی سیه گردد ز آتش روی خوب / کو نهد گلگونه از تقوی القلوب",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1163",
        "title": "بخش ۱۶۳ - آتش افتادن در شهر بایام عمر رضی الله عنه",
        "content": "آتشی افتاد در عهد عمر / همچو چوب خشک می‌خورد او حجر\nدر فتاد اندر بنا و خانه‌ها / تا زد اندر پر مرغ و لانه‌ها\nنیم شهر از شعله‌ها آتش گرفت / آب می‌ترسید از آن و می‌شکفت\nمشکهای آب و سرکه می‌زدند / بر سر آتش کسان هوشمند\nآتش از استیزه افزون می‌شدی / می‌رسید او را مدد از بی حدی\nخلق آمد جانب عمر شتاب / کآتش ما می‌نمیرد هیچ از آب\nگفت آن آتش ز آیات خداست / شعله‌ای از آتش بخل شماست\nآب و سرکه چیست نان قسمت کنید / بخل بگذارید اگر آل منید\nخلق گفتندش که در بگشوده‌ایم / ما سخی و اهل فتوت بوده‌ایم\nگفت نان در رسم و عادت داده‌اید / دست از بهر خدا نگشاده‌اید\nبهر فخر و بهر بوش و بهر ناز / نه از برای ترس و تقوی و نیاز\nمال تخمست و بهر شوره منه / تیغ را در دست هر ره‌زن مده\nاهل دین را باز دان از اهل کین / همنشین حق بجو با او نشین\nهر کسی بر قوم خود ایثار کرد / کاغه پندارد که او خود کار کرد",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1164",
        "title": "بخش ۱۶۴ - خدو انداختن خصم در روی امیر المؤمنین علی کرم الله وجهه و ",
        "content": "از علی آموز اخلاص عمل / شیر حق را دان مطهر از دغل\nدر غزا بر پهلوانی دست یافت / زود شمشیری بر آورد و شتافت\nاو خدو انداخت در روی علی / افتخار هر نبی و هر ولی\nآن خدو زد بر رخی که روی ماه / سجده آرد پیش او در سجده‌گاه\nدر زمان انداخت شمشیر آن علی / کرد او اندر غزااش کاهلی\nگشت حیران آن مبارز زین عمل / وز نمودن عفو و رحمت بی‌محل\nگفت بر من تیغ تیز افراشتی / از چه افکندی مرا بگذاشتی\nآن چه دیدی بهتر از پیکار من / تا شدی تو سست در اشکار من\nآن چه دیدی که چنین خشمت نشست / تا چنان برقی نمود و باز جست\nآن چه دیدی که مرا زان عکس دید / در دل و جان شعله‌ای آمد پدید\nآن چه دیدی برتر از کون و مکان / که به از جان بود و بخشیدیم جان\nدر شجاعت شیر ربانیستی / در مروت خود کی داند کیستی\nدر مروت ابر موسیی بتیه / کآمد از وی خوان و نان بی‌شبیه\nابرها گندم دهد کان را بجهد / پخته و شیرین کند مردم چو شهد\nابر موسی پر رحمت بر گشاد / پخته و شیرین بی زحمت بداد\nاز برای پخته‌خواران کرم / رحمتش افراخت در عالم علم\nتا چهل سال آن وظیفه و آن عطا / کم نشد یک روز زان اهل رجا\nتا هم ایشان از خسیسی خاستند / گندنا و تره و خس خواستند\nامت احمد که هستید از کرام / تا قیامت هست باقی آن طعام\nچون ابیت عند ربی فاش شد / یطعم و یسقی کنایت ز آش شد\nهیچ بی‌تاویل این را در پذیر / تا در آید در گلو چون شهد و شیر\nزانک تاویلست وا داد عطا / چونک بیند آن حقیقت را خطا\nآن خطا دیدن ز ضعف عقل اوست / عقل کل مغزست و عقل جزو پوست\nخویش را تاویل کن نه اخبار را / مغز را بد گوی نه گلزار را\nای علی که جمله عقل و دیده‌ای / شمه‌ای واگو از آنچ دیده‌ای\nتیغ حلمت جان ما را چاک کرد / آب علمت خاک ما را پاک کرد\nبازگو دانم که این اسرار هوست / زانک بی شمشیر کشتن کار اوست\nصانع بی آلت و بی جارحه / واهب این هدیه‌های رابحه\nصد هزاران می چشاند هوش را / که خبر نبود دو چشم و گوش را\nباز گو ای باز عرش خوش‌شکار / تا چه دیدی این زمان از کردگار\nچشم تو ادراک غیب آموخته / چشمهای حاضران بر دوخته\nآن یکی ماهی همی‌بیند عیان / وان یکی تاریک می‌بیند جهان\nوان یکی سه ماه می‌بیند بهم / این سه کس بنشسته یک موضع نعم\nچشم هر سه باز و گوش هر سه تیز / در تو آویزان و از من در گریز\nسحر عین است این عجب لطف خفیست / بر تو نقش گرگ و بر من یوسفیست\nعالم ار هجده هزارست و فزون / هر نظر را نیست این هجده زبون\nراز بگشا ای علی مرتضی / ای پس سؤ القضا حسن القضا\nیا تو واگو آنچ عقلت یافتست / یا بگویم آنچ برمن تافتست\nاز تو بر من تافت چون داری نهان / می‌فشانی نور چون مه بی زبان\nلیک اگر در گفت آید قرص ماه / شب روان را زودتر آرد به راه\nاز غلط ایمن شوند و از ذهول / بانگ مه غالب شود بر بانگ غول\nماه بی گفتن چو باشد رهنما / چون بگوید شد ضیا اندر ضیا\nچون تو بابی آن مدینهٔ علم را / چون شعاعی آفتاب حلم را\nباز باش ای باب بر جویای باب / تا رسد از تو قشور اندر لباب\nباز باش ای باب رحمت تا ابد / بارگاه ما له کفوا احد\nهر هوا و ذره‌ای خود منظریست / نا گشاده کی گود کانجا دریست\nتا بنگشاید دری را دیدبان / در درون هرگز نجنبد این گمان\nچون گشاده شد دری حیران شود / مرغ اومید و طمع پران شود\nغافلی ناگه به ویران گنج یافت / سوی هر ویران از آن پس می‌شتافت\nتا ز درویشی نیابی تو گهر / کی گهر جویی ز درویشی دگر\nسالها گر ظن دود با پای خویش / نگذرد ز اشکاف بینیهای خویش\nتا ببینی نایدت از غیب بو / غیر بینی هیچ می‌بینی بگو",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1165",
        "title": "بخش ۱۶۵ - سؤال کردن آن کافر از علی کرم الله وجهه کی بر چون منی مظفر",
        "content": "پس بگفت آن نو مسلمان ولی / از سر مستی و لذت با علی\nکه بفرما یا امیر المؤمنین / تا بجنبد جان بتن در چون جنین\nهفت اختر هر جنین را مدتی / می‌کنند ای جان به نوبت خدمتی\nچونک وقت آید که جان گیرد جنین / آفتابش آن زمان گردد معین\nاین جنین در جنبش آید ز آفتاب / کآفتابش جان همی‌بخشد شتاب\nاز دگر انجم به جز نقشی نیافت / این جنین تا آفتابش بر نتافت\nاز کدامین ره تعلق یافت او / در رحم با آفتاب خوب‌رو\nاز ره پنهان که دور از حس ماست / آفتاب چرخ را بس راههاست\nآن رهی که زر بیابد قوت ازو / و آن رهی که سنگ شد یاقوت ازو\nآن رهی که سرخ سازد لعل را / وان رهی که برق بخشد نعل را\nآن رهی که پخته سازد میوه را / و آن رهی که دل دهد کالیوه را\nبازگو ای باز پر افروخته / با شه و با ساعدش آموخته\nباز گو ای بار عنقاگیر شاه / ای سپاه‌اشکن بخود نه با سپاه\nامت وحدی یکی و صد هزار / بازگو ای بنده بازت را شکار\nدر محل قهر این رحمت ز چیست / اژدها را دست دادن راه کیست",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1166",
        "title": "بخش ۱۶۶ - جواب گفتن امیر المؤمنین کی سبب افکندن شمشیر از دست چه بود",
        "content": "گفت من تیغ از پی حق می‌زنم / بندهٔ حقم نه مامور تنم\nشیر حقم نیستم شیر هوا / فعل من بر دین من باشد گوا\nما رمیت اذ رمیتم در حراب / من چو تیغم وان زننده آفتاب\nرخت خود را من ز ره بر داشتم / غیر حق را من عدم انگاشتم\nسایه‌ای‌ام کدخداام آفتاب / حاجبم من نیستم او را حجاب\nمن چو تیغم پر گهرهای وصال / زنده گردانم نه کشته در قتال\nخون نپوشد گوهر تیغ مرا / باد از جا کی برد میغ مرا\nکه نیم کوهم ز حلم و صبر و داد / کوه را کی در رباید تند باد\nآنک از بادی رود از جا خسیست / زانک باد ناموافق خود بسیست\nباد خشم و باد شهوت باد آز / برد او را که نبود اهل نماز\nکوهم و هستی من بنیاد اوست / ور شوم چون کاه بادم یاد اوست\nجز به باد او نجنبد میل من / نیست جز عشق احد سرخیل من\nخشم بر شاهان شه و ما را غلام / خشم را هم بسته‌ام زیر لگام\nتیغ حلمم گردن خشمم زدست / خشم حق بر من چو رحمت آمدست\nغرق نورم گرچه سقفم شد خراب / روضه گشتم گرچه هستم بوتراب\nچون در آمد علتی اندر غزا / تیغ را دیدم نهان کردن سزا\nتا احب لله آید نام من / تا که ابغض لله آید کام من\nتا که اعطا لله آید جود من / تا که امسک لله آید بود من\nبخل من لله عطا لله و بس / جمله لله‌ام نیم من آن کس\nوانچ لله می‌کنم تقلید نیست / نیست تخییل و گمان جز دید نیست\nز اجتهاد و از تحری رسته‌ام / آستین بر دامن حق بسته‌ام\nگر همی‌پرم همی‌بینم مطار / ور همی‌گردم همی‌بینم مدار\nور کشم باری بدانم تا کجا / ماهم و خورشید پیشم پیشوا\nبیش ازین با خلق گفتن روی نیست / بحر را گنجایی اندر جوی نیست\nپست می‌گویم به اندازهٔ عقول / عیب نبود این بود کار رسول\nاز غرض حرم گواهی حر شنو / که گواهی بندگان نه ارزد دو جو\nدر شریعت مر گواهی بنده را / نیست قدری وقت دعوی و قضا\nگر هزاران بنده باشندت گواه / بر نسنجد شرع ایشان را به کاه\nبندهٔ شهوت بتر نزدیک حق / از غلام و بندگان مسترق\nکین بیک لفظی شود از خواجه حر / وان زید شیرین میرد سخت مر\nبندهٔ شهوت ندارد خود خلاص / جز به فضل ایزد و انعام خاص\nدر چهی افتاد کان را غور نیست / وان گناه اوست جبر و جور نیست\nدر چهی انداخت او خود را که من / درخور قعرش نمی‌یابم رسن\nبس کنم گر این سخن افزون شود / خود جگر چه بود که خارا خون شود\nاین جگرها خون نشد نه از سختی است / غفلت و مشغولی و بدبختی است\nخون شود روزی که خونش سود نیست / خون شو آن وقتی که خون مردود نیست\nچون گواهی بندگان مقبول نیست / عدل او باشد که بندهٔ غول نیست\nگشت ارسلناک شاهد در نذر / زانک بود از کون او حر بن حر\nچونک حرم خشم کی بندد مرا / نیست اینجا جز صفات حق در آ\nاندر آ کآزاد کردت فضل حق / زانک رحمت داشت بر خشمش سبق\nاندر آ اکنون که رستی از خطر / سنگ بودی کیمیا کردت گهر\nرسته‌ای از کفر و خارستان او / چون گلی بشکف به سروستان هو\nتو منی و من توم ای محتشم / تو علی بودی علی را چون کشم\nمعصیت کردی به از هر طاعتی / آسمان پیموده‌ای در ساعتی\nبس خجسته معصیت کان کرد مرد / نه ز خاری بر دمد اوراق ورد\nنه گناه عمر و قصد رسول / می‌کشیدش تا بدرگاه قبول\nنه بسحر ساحران فرعونشان / می‌کشید و گشت دولت عونشان\nگر نبودی سحرشان و آن جحود / کی کشیدیشان به فرعون عنود\nکی بدیدندی عصا و معجزات / معصیت طاعت شد ای قوم عصات\nناامیدی را خدا گردن زدست / چون گنه مانند طاعت آمدست\nچون مبدل می‌کند او سیئات / طاعتی‌اش می‌کند رغم وشات\nزین شود مرجوم شیطان رجیم / وز حسد او بطرقد گردد دو نیم\nاو بکوشد تا گناهی پرورد / زان گنه ما را به چاهی آورد\nچون ببیند کان گنه شد طاعتی / گردد او را نامبارک ساعتی\nاندر آ من در گشادم مر ترا / تف زدی و تحفه دادم مر ترا\nمر جفاگر را چنینها می‌دهم / پیش پای چپ چه سان سر می‌نهم\nپس وفاگر را چه بخشم تو بدان / گنجها و ملکهای جاودان",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1167",
        "title": "بخش ۱۶۷ - گفتن پیغامبر صلی الله علیه و سلم به گوش رکابدار امیر المو",
        "content": "من چنان مردم که بر خونی خویش / نوش لطف من نشد در قهر نیش\nگفت پیغامبر به گوش چاکرم / کو برد روزی ز گردن این سرم\nکرد آگه آن رسول از وحی دوست / که هلاکم عاقبت بر دست اوست\nاو همی‌گوید بکش پیشین مرا / تا نیاید از من این منکر خطا\nمن همی‌گویم چو مرگ من ز تست / با قضا من چون توانم حیله جست\nاو همی‌افتد به پیشم کای کریم / مر مرا کن از برای حق دو نیم\nتا نه آید بر من این انجام بد / تا نسوزد جان من بر جان خود\nمن همی گویم برو جف القلم / زان قلم بس سرنگون گردد علم\nهیچ بغضی نیست در جانم ز تو / زانک این را من نمی‌دانم ز تو\nآلت حقی تو فاعل دست حق / چون زنم بر آلت حق طعن و دق\nگفت او پس آن قصاص از بهر چیست / گفت هم از حق و آن سر خفیست\nگر کند بر فعل خود او اعتراض / ز اعتراض خود برویاند ریاض\nاعتراض او را رسد بر فعل خود / زانک در قهرست و در لطف او احد\nاندرین شهر حوادث میر اوست / در ممالک مالک تدبیر اوست\nآلت خود را اگر او بشکند / آن شکسته گشته را نیکو کند\nرمز ننسخ آیة او ننسها / نات خیرا در عقب می‌دان مها\nهر شریعت را که حق منسوخ کرد / او گیا برد و عوض آورد ورد\nشب کند منسوخ شغل روز را / بین جمادی خرد افروز را\nباز شب منسوخ شد از نور روز / تا جمادی سوخت زان آتش‌فروز\nگرچه ظلمت آمد آن نوم و سبات / نه درون ظلمتست آب حیات\nنه در آن ظلمت خردها تازه شد / سکته‌ای سرمایهٔ آوازه شد\nکه ز ضدها ضدها آمد پدید / در سویدا روشنایی آفرید\nجنگ پیغامبر مدار صلح شد / صلح این آخر زمان زان جنگ بد\nصد هزاران سر برید آن دلستان / تا امان یابد سر اهل جهان\nباغبان زان می‌برد شاخ مضر / تا بیابد نخل قامتها و بر\nمی‌کند از باغ دانا آن حشیش / تا نماید باغ و میوه خرمیش\nمی‌کند دندان بد را آن طبیب / تا رهد از درد و بیماری حبیب\nپس زیادتها درون نقصهاست / مر شهیدان را حیات اندر فناست\nچون بریده گشت حلق رزق‌خوار / یرزقون فرحین شد گوار\nحلق حیوان چون بریده شد بعدل / حلق انسان رست و افزونید فضل\nحلق انسان چون ببرد هین ببین / تا چه زاید کن قیاس آن برین\nحلق ثالث زاید و تیمار او / شربت حق باشد و انوار او\nحلق ببریده خورد شربت ولی / حلق از لا رسته مرده در بلی\nبس کن ای دون‌همت کوته‌بنان / تا کیت باشد حیات جان به نان\nزان نداری میوه‌ای مانند بید / کب رو بردی پی نان سپید\nگر ندارد صبر زین نان جان حس / کیمیا را گیر و زر گردان تو مس\nجامه‌شویی کرد خواهی ای فلان / رو مگردان از محلهٔ گازران\nگرچه نان بشکست مر روزهٔ ترا / در شکسته‌بند پیچ و برتر آ\nچون شکسته‌بند آمد دست او / پس رفو باشد یقین اشکست او\nگر تو آن را بشکنی گوید بیا / تو درستش کن نداری دست و پا\nپس شکستن حق او باشد که او / مر شکسته گشته را داند رفو\nآنک داند دوخت او داند درید / هر چه را بفروخت نیکوتر خرید\nخانه را ویران کند زیر و زبر / پس بیک ساعت کند معمورتر\nگر یکی سر را ببرد از بدن / صد هزاران سر بر آرد در زمن\nگر نفرمودی قصاصی بر جنات / یا نگفتی فی القصاص آمد حیات\nخود که را زهره بدی تا او ز خود / بر اسیر حکم حق تیغی زند\nزانک داند هر که چشمش را گشود / کان کشنده سخرهٔ تقدیر بود\nهر که را آن حکم بر سر آمدی / بر سر فرزند هم تیغی زدی\nرو بترس و طعنه کم زن بر بدان / پیش دام حکم عجز خود بدان",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1168",
        "title": "بخش ۱۶۸ - تعجب کردن آدم علیه‌السلام از ضلالت  ابلیس لعین و عجب آورد",
        "content": "چشم آدم بر بلیسی کو شقی‌ست / از حقارت وز زیافت بنگریست\nخویش‌بینی کرد و آمد خودگزین / خنده زد بر کار ابلیس لعین\nبانگ بر زد غیرت حق کای صفی / تو نمی‌دانی ز اسرار خفی\nپوستین را بازگونه گر کند / کوه را از بیخ و از بن برکند\nپردهٔ صد آدم آن دم بر درد / صد بلیس نو مسلمان آورد\nگفت آدم توبه کردم زین نظر / این چنین گستاخ نندیشم دگر\nیا غیاث المستغیثین اهدنا / لا افتخار بالعلوم و الغنی\nلا تزغ قلبا هدیت بالکرم / واصرف السؤ الذی خط القلم\nبگذران از جان ما سؤ القضا / وامبر ما را ز اخوان صفا\nتلخ‌تر از فرقت تو هیچ نیست / بی پناهت غیر پیچاپیچ نیست\nرخت ما هم رخت ما را راه‌زن / جسم ما مر جان ما را جامه کن\nدست ما چون پای ما را می‌خورد / بی امان تو کسی جان چون برد\nور برد جان زین خطرهای عظیم / برده باشد مایهٔ ادبار و بیم\nزانک جان چون واصل جانان نبود / تا ابد با خویش کورست و کبود\nچون تو ندهی راه جان خود برده گیر / جان که بی تو زنده باشد مرده گیر\nگر تو طعنه می‌زنی بر بندگان / مر ترا آن می‌رسد ای کامران\nور تو ماه و مهر را گویی جفا / ور تو قد سرو را گویی دوتا\nور تو چرخ و عرش را خوانی حقیر / ور تو کان و بحر را گویی فقیر\nآن بنسبت با کمال تو رواست / ملک اکمال فناها مر تراست\nکه تو پاکی از خطر وز نیستی / نیستان را موجد و مغنیستی\nآنک رویانید داند سوختن / زانک چون بدرید داند دوختن\nمی‌بسوزد هر خزان مر باغ را / باز رویاند گل صباغ را\nکای بسوزیده برون آ تازه شو / بار دیگر خوب و خوب‌آوازه شو\nچشم نرگس کور شد بازش بساخت / حلق نی ببرید و بازش خود نواخت\nما چو مصنوعیم و صانع نیستیم / جز زبون و جز که قانع نیستیم\nما همه نفسی و نفسی می‌زنیم / گر نخواهی ما همه آهرمنیم\nزان ز آهرمن رهیدستیم ما / که خریدی جان ما را از عمی\nتو عصاکش هر کرا که زندگیست / بی عصا و بی عصاکش کور چیست\nغیر تو هر چه خوشست و ناخوشست / آدمی سوزست و عین آتشست\nهر که را آتش پناه و پشت شد / هم مجوسی گشت و هم زردشت شد\nکل شیء ما خلا الله باطل / ان فضل الله غیم هاطل",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1169",
        "title": "بخش ۱۶۹ - بازگشتن به حکایت علی کرم الله وجهه و مسامحت کردن او با خو",
        "content": "باز رو سوی علی و خونیش / وان کرم با خونی و افزونیش\nگفت دشمن را همی‌بینم به چشم / روز و شب بر وی ندارم هیچ خشم\nزانک مرگم همچو من خوش آمدست / مرگ من در بعث چنگ اندر زدست\nمرگ بی مرگی بود ما را حلال / برگ بی برگی بود ما را نوال\nظاهرش مرگ و به باطن زندگی / ظاهرش ابتر نهان پایندگی\nدر رحم زادن جنین را رفتنست / در جهان او را ز نو بشکفتنست\nچون مرا سوی اجل عشق و هواست / نهی لا تلقوا بایدیکم مراست\nزانک نهی از دانهٔ شیرین بود / تلخ را خود نهی حاجت کی شود\nدانه‌ای کش تلخ باشد مغز و پوست / تلخی و مکروهیش خود نهی اوست\nدانهٔ مردن مرا شیرین شدست / بل هم احیاء پی من آمدست\nاقتلونی یا ثقاتی لائما / ان فی قتلی حیاتی دائما\nان فی موتی حیاتی یا فتی / کم افارق موطنی حتی متی\nفرقتی لو لم تکن فی ذا السکون / لم یقل انا الیه راجعون\nراجع آن باشد که باز آید به شهر / سوی وحدت آید از تفریق دهر",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1170",
        "title": "بخش ۱۷۰ - افتادن رکابدار هر باری پیش امیر المؤمنین علی کرم الله وجه",
        "content": "باز آمد کای علی زودم بکش / تا نبینم آن دم و وقت ترش\nمن حلالت می‌کنم خونم بریز / تا نبیند چشم من آن رستخیز\nگفتم ار هر ذره‌ای خونی شود / خنجر اندر کف به قصد تو رود\nیک سر مو از تو نتواند برید / چون قلم بر تو چنان خطی کشید\nلیک بی غم شو شفیع تو منم / خواجهٔ روحم نه مملوک تنم\nپیش من این تن ندارد قیمتی / بی تن خویشم فتی ابن الفتی\nخنجر و شمشیر شد ریحان من / مرگ من شد بزم و نرگسدان من\nآنک او تن را بدین سان پی کند / حرص میری و خلافت کی کند\nزان به ظاهر کو شد اندر جاه و حکم / تا امیران را نماید راه و حکم\nتا امیری را دهد جانی دگر / تا دهد نخل خلافت را ثمر",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1171",
        "title": "بخش ۱۷۱ - بیان آنک فتح طلبیدن مصطفی صلی الله علیه و سلم مکه را و غی",
        "content": "جهد پیغامبر بفتح مکه هم / کی بود در حب دنیا متهم\nآنک او از مخزن هفت آسمان / چشم و دل بر بست روز امتحان\nاز پی نظارهٔ او حور و جان / پر شده آفاق هر هفت آسمان\nخویشتن آراسته از بهر او / خود ورا پروای غیر دوست کو\nآنچنان پر گشته از اجلال حق / که درو هم ره نیابد آل حق\nلا یسع فینا نبی مرسل / والملک و الروح ایضا فاعقلوا\nگفت ما زاغیم همچون زاغ نه / مست صباغیم مست باغ نه\nچونک مخزنهای افلاک و عقول / چون خسی آمد بر چشم رسول\nپس چه باشد مکه و شام و عراق / که نماید او نبرد و اشتیاق\nآن گمان بر وی ضمیر بد کند / کو قیاس از جهل و حرص خود کند\nآبگینهٔ زرد چون سازی نقاب / زرد بینی جمله نور آفتاب\nبشکن آن شیشهٔ کبود و زرد را / تا شناسی گرد را و مرد را\nگرد فارس گرد سر افراشته / گرد را تو مرد حق پنداشته\nگرد دید ابلیس و گفت این فرع طین / چون فزاید بر من آتش‌جبین\nتا تو می‌بینی عزیزان را بشر / دانک میراث بلیسست آن نظر\nگر نه فرزندی بلیسی ای عنید / پس به تو میراث آن سگ چون رسید\nمن نیم سگ شیر حقم حق‌پرست / شیر حق آنست کز صورت برست\nشیر دنیا جوید اشکاری و برگ / شیر مولی جوید آزادی و مرگ\nچونک اندر مرگ بیند صد وجود / همچو پروانه بسوزاند وجود\nشد هوای مرگ طوق صادقان / که جهودان را بد این دم امتحان\nدر نبی فرمود کای قوم یهود / صادقان را مرگ باشد گنج و سود\nهمچنانک آرزوی سود هست / آرزوی مرگ بردن زان بهست\nای جهودان بهر ناموس کسان / بگذرانید این تمنا بر زبان\nیک جهودی این قدر زهره نداشت / چون محمد این علم را بر فراشت\nگفت اگر رانید این را بر زبان / یک یهودی خود نماند در جهان\nپس یهودان مال بردند و خراج / که مکن رسوا تو ما را ای سراج\nاین سخن را نیست پایانی پدید / دست با من ده چو چشمت دوست دید",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM1172",
        "title": "بخش ۱۷۲ - گفتن امیر المؤمنین علی کرم الله وجهه با قرین خود کی چون خ",
        "content": "گفت امیر المؤمنین با آن جوان / که به هنگام نبرد ای پهلوان\nچون خدو انداختی در روی من / نفس جنبید و تبه شد خوی من\nنیم بهر حق شد و نیمی هوا / شرکت اندر کار حق نبود روا\nتو نگاریدهٔ کف مولیستی / آن حقی کردهٔ من نیستی\nنقش حق را هم به امر حق شکن / بر زجاجهٔ دوست سنگ دوست زن\nگبر این بشنید و نوری شد پدید / در دل او تا که زناری برید\nگفت من تخم جفا می‌کاشتم / من ترا نوعی دگر پنداشتم\nتو ترازوی احدخو بوده‌ای / بل زبانهٔ هر ترازو بوده‌ای\nتو تبار و اصل و خویشم بوده‌ای / تو فروغ شمع کیشم بوده‌ای\nمن غلام آن چراغ چشم‌جو / که چراغت روشنی پذرفت ازو\nمن غلام موج آن دریای نور / که چنین گوهر بر آرد در ظهور\nعرضه کن بر من شهادت را که من / مر ترا دیدم سرافراز زمن\nقرب پنجه کس ز خویش و قوم او / عاشقانه سوی دین کردند رو\nاو به تیغ حلم چندین حلق را / وا خرید از تیغ و چندین خلق را\nتیغ حلم از تیغ آهن تیزتر / بل ز صد لشکر ظفر انگیزتر\nای دریغا لقمه‌ای دو خورده شد / جوشش فکرت از آن افسرده شد\nگندمی خورشید آدم را کسوف / چون ذنب شعشاع بدری را خسوف\nاینت لطف دل که از یک مشت گل / ماه او چون می‌شود پروین‌گسل\nنان چو معنی بود خوردش سود بود / چونک صورت گشت انگیزد جحود\nهمچو خار سبز کاشتر می‌خورد / زان خورش صد نفع و لذت می‌برد\nچونک آن سبزیش رفت و خشک گشت / چون همان را می‌خورد اشتر ز دشت\nمی‌دراند کام و لنجش ای دریغ / کانچنان ورد مربی گشت تیغ\nنان چو معنی بود بود آن خار سبز / چونک صورت شد کنون خشکست و گبز\nتو بدان عادت که او را پیش ازین / خورده بودی ای وجود نازنین\nبر همان بو می‌خوری این خشک را / بعد از آن کامیخت معنی با ثری\nگشت خاک‌آمیز و خشک و گوشت‌بر / زان گیاه اکنون بپرهیز ای شتر\nسخت خاک‌آلود می‌آید سخن / آب تیره شد سر چه بند کن\nتا خدایش باز صاف و خوش کند / او که تیره کرد هم صافش کند\nصبر آرد آرزو را نه شتاب / صبر کن والله اعلم بالصواب",
        "link1": "https://ganjoor.net/moulavi/masnavi/daftar1/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2001",
        "title": "بخش ۱ - سر آغاز",
        "content": "مدتی این مثنوی تاخیر شد / مهلتی بایست تا خون شیر شد\nتا نزاید بخت تو فرزند نو / خون نگردد شیر شیرین خوش شنو\nچون ضیاء الحق حسام الدین عنان / باز گردانید ز اوج آسمان\nچون به معراج حقایق رفته بود / بی‌بهارش غنچه‌ها ناکفته بود\nچون ز دریا سوی ساحل بازگشت / چنگ شعر مثنوی با ساز گشت\nمثنوی که صیقل ارواح بود / باز گشتش روز استفتاح بود\nمطلع تاریخ این سودا و سود / سال اندر ششصد و شصت و دو بود\nبلبلی زینجا برفت و بازگشت / بهر صید این معانی بازگشت\nساعد شه مسکن این باز باد / تا ابد بر خلق این در باز باد\nآفت این در هوا و شهوتست / ورنه اینجا شربت اندر شربتست\nاین دهان بر بند تا بینی عیان / چشم‌بند آن جهان حلق و دهان\nای دهان تو خود دهانهٔ دوزخی / وی جهان تو بر مثال برزخی\nنور باقی پهلوی دنیای دون / شیر صافی پهلوی جوهای خون\nچون درو گامی زنی بی احتیاط / شیر تو خون می‌شودر از اختلاط\nیک قدم زد آدم اندر ذوق نفس / شد فراق صدر جنت طوق نفس\nهمچو دیو از وی فرشته می‌گریخت / بهر نانی چند آب چشم ریخت\nگرچه یک مو بد گنه کو جسته بود / لیک آن مو در دو دیده رسته بود\nبود آدم دیدهٔ نور قدیم / موی در دیده بود کوه عظیم\nگر در آن آدم بکردی مشورت / در پشیمانی نگفتی معذرت\nزانک با عقلی چو عقلی جفت شد / مانع بد فعلی و بد گفت شد\nنفس با نفس دگر چون یار شد / عقل جزوی عاطل و بی‌کار شد\nچون ز تنهایی تو نومیدی شوی / زیر سایهٔ یار خورشیدی شوی\nرو بجو یار خدایی را تو زود / چون چنان کردی خدا یار تو بود\nآنک در خلوت نظر بر دوختست / آخر آن را هم ز یار آموختست\nخلوت از اغیار باید نه ز یار / پوستین بهر دی آمد نه بهار\nعقل با عقل دگر دوتا شود / نور افزون گشت و ره پیدا شود\nنفس با نفس دگر خندان شود / ظلمت افزون گشت و ره پنهان شود\nیار چشم تست ای مرد شکار / از خس و خاشاک او را پاک دار\nهین بجاروب زبان گردی مکن / چشم را از خس ره‌آوردی مکن\nچون که مؤمن آینهٔ مؤمن بود / روی او ز آلودگی ایمن بود\nیار آیینست جان را در حزن / در رخ آیینه ای جان دم مزن\nتا نپوشد روی خود را در دمت / دم فرو خوردن بباید هر دمت\nکم ز خاکی چونک خاکی یار یافت / از بهاری صد هزار انوار یافت\nآن درختی کو شود با یار جفت / از هوای خوش ز سر تا پا شکفت\nدر خزان چون دید او یار خلاف / در کشید او رو و سر زیر لحاف\nگفت یار بد بلا آشفتنست / چونک او آمد طریقم خفتنست\nپس بخسپم باشم از اصحاب کهف / به ز دقیانوس آن محبوس لهف\nیقظه‌شان مصروف دقیانوس بود / خوابشان سرمایهٔ ناموس بود\nخواب بیداریست چون با دانشست / وای بیداری که با نادان نشست\nچونک زاغان خیمه بر بهمن زدند / بلبلان پنهان شدند و تن زدند\nزانک بی گلزار بلبل خامشست / غیبت خورشید بیداری‌کشست\nآفتابا ترک این گلشن کنی / تا که تحت الارض را روشن کنی\nآفتاب معرفت را نقل نیست / مشرق او غیر جان و عقل نیست\nخاصه خورشید کمالی کان سریست / روز و شب کردار او روشن‌گریست\nمطلع شمس آی گر اسکندری / بعد از آن هرجا روی نیکو فری\nبعد از آن هر جا روی مشرق شود / شرقها بر مغربت عاشق شود\nحس خفاشت سوی مغرب دوان / حس درپاشت سوی مشرق روان\nراه حس راه خرانست ای سوار / ای خران را تو مزاحم شرم دار\nپنج حسی هست جز این پنج حس / آن چو زر سرخ و این حسها چو مس\nاندر آن بازار کاهل محشرند / حس مس را چون حس زر کی خرند\nحس ابدان قوت ظلمت می‌خورد / حس جان از آفتابی می‌چرد\nای ببرده رخت حسها سوی غیب / دست چون موسی برون آور ز جیب\nای صفاتت آفتاب معرفت / و آفتاب چرخ بند یک صفت\nگاه خورشیدی و گه دریا شوی / گاه کوه قاف و گه عنقا شوی\nتو نه این باشی نه آن در ذات خویش / ای فزون از وهمها وز بیش بیش\nروح با علمست و با عقلست یار / روح را با تازی و ترکی چه کار\nاز تو ای بی نقش با چندین صور / هم مشبه هم موحد خیره‌سر\nگه مشبه را موحد می‌کند / گه موحد را صور ره می‌زند\nگه ترا گوید ز مستی بوالحسن / یا صغیر السن یا رطب البدن\nگاه نقش خویش ویران می‌کند / آن پی تنزیه جانان می‌کند\nچشم حس را هست مذهب اعتزال / دیدهٔ عقلست سنی در وصال\nسخرهٔ حس‌اند اهل اعتزال / خویش را سنی نمایند از ضلال\nهر که بیرون شد ز حس سنی ویست / اهل بینش چشم عقل خوش‌پیست\nگر بدیدی حس حیوان شاه را / پس بدیدی گاو و خر الله را\nگر نبودی حس دیگر مر ترا / جز حس حیوان ز بیرون هوا\nپس بنی‌آدم مکرم کی بدی / کی به حس مشترک محرم شدی\nنامصور یا مصور گفتنت / باطل آمد بی ز صورت رفتنت\nنامصور یا مصور پیش اوست / کو همه مغزست و بیرون شد ز پوست\nگر تو کوری نیست بر اعمی حرج / ورنه رو کالصبر مفتاح الفرج\nپرده‌های دیده را داروی صبر / هم بسوزد هم بسازد شرح صدر\nآینهٔ دل چون شود صافی و پاک / نقشها بینی برون از آب و خاک\nهم ببینی نقش و هم نقاش را / فرش دولت را و هم فراش را\nچون خلیل آمد خیال یار من / صورتش بت معنی او بت‌شکن\nشکر یزدان را که چون او شد پدید / در خیالش جان خیال خود بدید\nخاک درگاهت دلم را می‌فریفت / خاک بر وی کو ز خاکت می‌شکیفت\nگفتم ار خوبم پذیرم این ازو / ورنه خود خندید بر من زشت‌رو\nچاره آن باشد که خود را بنگرم / ورنه او خندد مرا من کی خرم\nاو جمیلست و محب للجمال / کی جوان نو گزیند پیر زال\nخوب خوبی را کند جذب این بدان / طیبات و طیبین بر وی بخوان\nدر جهان هر چیز چیزی جذب کرد / گرم گرمی را کشید و سرد سرد\nقسم باطل باطلان را می‌کشند / باقیان از باقیان هم سرخوشند\nناریان مر ناریان را جاذب‌اند / نوریان مر نوریان را طالب‌اند\nچشم چون بستی ترا جان کند نیست / چشم را از نور روزن صبر نیست\nچشم چون بستی ترا تاسه گرفت / نور چشم از نور روزن کی شکفت\nتاسهٔ تو جذب نور چشم بود / تا بپیوندد به نور روز زود\nچشم باز ار تاسه گیرد مر ترا / دانک چشم دل ببستی بر گشا\nآن تقاضای دو چشم دل شناس / کو همی‌جوید ضیای بی‌قیاس\nچون فراق آن دو نور بی‌ثبات / تاسه آوردت گشادی چشمهات\nپس فراق آن دو نور پایدار / تا سه می‌آرد مر آن را پاس دار\nاو چو می‌خواند مرا من بنگرم / لایق جذبم و یا بد پیکرم\nگر لطیفی زشت را در پی کند / تسخری باشد که او بر وی کند\nکی ببینم روی خود را ای عجب / تا چه رنگم همچو روزم یا چو شب\nنقش جان خویش من جستم بسی / هیچ می‌ننمود نقشم از کسی\nگفتم آخر آینه از بهر چیست / تا بداند هر کسی کو چیست و کیست\nآینهٔ آهن برای پوستهاست / آینهٔ سیمای جان سنگی‌بهاست\nآینهٔ جان نیست الا روی یار / روی آن یاری که باشد زان دیار\nگفتم ای دل آینهٔ کلی بجو / رو به دریا کار بر ناید بجو\nزین طلب بنده به کوی تو رسید / درد مریم را به خرمابن کشید\nدیدهٔ تو چون دلم را دیده شد / شد دل نادیده غرق دیده شد\nآینهٔ کلی ترا دیدم ابد / دیدم اندر چشم تو من نقش خود\nگفتم آخر خویش را من یافتم / در دو چشمش راه روشن یافتم\nگفت وهمم کان خیال تست هان / ذات خود را از خیال خود بدان\nنقش من از چشم تو آواز داد / که منم تو تو منی در اتحاد\nکاندرین چشم منیر بی زوال / از حقایق راه کی یابد خیال\nدر دو چشم غیر من تو نقش خود / گر ببینی آن خیالی دان و رد\nزانک سرمهٔ نیستی در می‌کشد / باده از تصویر شیطان می‌چشد\nچشمشان خانهٔ خیالست و عدم / نیستها را هست بیند لاجرم\nچشم من چون سرمه دید از ذوالجلال / خانهٔ هستیست نه خانهٔ خیال\nتا یکی مو باشد از تو پیش چشم / در خیالت گوهری باشد چو یشم\nیشم را آنگه شناسی از گهر / کز خیال خود کنی کلی عبر\nیک حکایت بشنو ای گوهر شناس / تا بدانی تو عیان را از قیاس",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2002",
        "title": "بخش ۲ - هلال پنداشتن آن شخص خیال را در عهد عمر رضی الله عنه",
        "content": "ماه روزه گشت در عهد عمر / بر سر کوهی دویدند آن نفر\nتا هلال روزه را گیرند فال / آن یکی گفت ای عمر اینک هلال\nچون عمر بر آسمان مه را ندید / گفت کین مه از خیال تو دمید\nورنه من بیناترم افلاک را / چون نمی‌بینم هلال پاک را\nگفت تر کن دست و بر ابرو بمال / آنگهان تو در نگر سوی هلال\nچونک او تر کرد ابرو مه ندید / گفت ای شه نیست مه شد ناپدید\nگفت آری موی ابرو شد کمان / سوی تو افکند تیری از گمان\nچون یکی مو کژ شد او را راه زد / تا به دعوی لاف دید ماه زد\nموی کژ چون پردهٔ گردون بود / چون همه اجزات کژ شد چون بود\nراست کن اجزات را از راستان / سر مکش ای راست‌رو ز آن آستان\nهم ترازو را ترازو راست کرد / هم ترازو را ترازو کاست کرد\nهر که با ناراستان هم‌سنگ شد / در کمی افتاد و عقلش دنگ شد\nرو اشداء علی‌الکفار باش / خاک بر دلداری اغیار پاش\nبر سر اغیار چون شمشیر باش / هین مکن روباه‌بازی شیر باش\nتا ز غیرت از تو یاران نسکلند / زانک آن خاران عدو این گلند\nآتش اندر زن به گرگان چون سپند / زانک آن گرگان عدو یوسفند\nجان بابا گویدت ابلیس هین / تا بدم بفریبدت دیو لعین\nاین چنین تلبیس با بابات کرد / آدمی را این سیه‌رخ مات کرد\nبر سر شطرنج چستست این غراب / تو مبین بازی به چشم نیم‌خواب\nزانک فرزین‌بندها داند بسی / که بگیرد در گلویت چون خسی\nدر گلو ماند خس او سالها / چیست آن خس مهر جاه و مالها\nمال خس باشد چو هست ای بی‌ثبات / در گلویت مانع آب حیات\nگر برد مالت عدوی پر فنی / ره‌زنی را برده باشد ره‌زنی",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2003",
        "title": "بخش ۳ - دزدیدن مارگیر ماری را از مارگیری دیگر",
        "content": "دزدکی از مارگیری مار برد / ز ابلهی آن را غنیمت می‌شمرد\nوا رهید آن مارگیر از زخم مار / مار کشت آن دزد او را زار زار\nمارگیرش دید پس بشناختش / گفت از جان مار من پرداختش\nدر دعا می‌خواستی جانم ازو / کش بیابم مار بستانم ازو\nشکر حق را کان دعا مردود شد / من زیان پنداشتم آن سود شد\nبس دعاها کان زیانست و هلاک / وز کرم می‌نشنود یزدان پاک",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2004",
        "title": "بخش ۴ - التماس کردن همراه عیسی علیه السلام زنده کردن استخوانها از ع",
        "content": "گشت با عیسی یکی ابله رفیق / استخوانها دید در حفرهٔ عمیق\nگفت ای همراه آن نام سنی / که بدان مرده تو زنده می‌کنی\nمر مرا آموز تا احسان کنم / استخوانها را بدان با جان کنم\nگفت خامش کن که آن کار تو نیست / لایق انفاس و گفتار تو نیست\nکان نفس خواهد ز باران پاک‌تر / وز فرشته در روش دراک‌تر\nعمرها بایست تا دم پاک شد / تا امین مخزن افلاک شد\nخود گرفتی این عصا در دست راست / دست را دستان موسی از کجاست\nگفت اگر من نیستم اسرارخوان / هم تو بر خوان نام را بر استخوان\nگفت عیسی یا رب این اسرار چیست / میل این ابله درین بیگار چیست\nچون غم خود نیست این بیمار را / چون غم جان نیست این مردار را\nمردهٔ خود را رها کردست او / مردهٔ بیگانه را جوید رفو\nگفت حق ادبار اگر ادبارجوست / خار روییده جزای کشت اوست\nآنک تخم خار کارد در جهان / هان و هان او را مجو در گلستان\nگر گلی گیرد به کف خاری شود / ور سوی یاری رود ماری شود\nکیمیای زهر و مارست آن شقی / بر خلاف کیمیای متقی",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2005",
        "title": "بخش ۵ - اندرز کردن صوفی خادم را در تیمار داشت بهیمه و لا حول خادم",
        "content": "صوفیی می‌گشت در دور افق / تا شبی در خانقاهی شد قنق\nیک بهیمه داشت در آخر ببست / او به صدر صفه با یاران نشست\nپس مراقب گشت با یاران خویش / دفتری باشد حضور یار پیش\nدفتر صوفی سواد حرف نیست / جز دل اسپید همچون برف نیست\nزاد دانشمند آثار قلم / زاد صوفی چیست آثار قدم\nهمچو صیادی سوی اشکار شد / گام آهو دید و بر آثار شد\nچندگاهش گام آهو در خورست / بعد از آن خود ناف آهو رهبرست\nچونک شکر گام کرد و ره برید / لاجرم زان گام در کامی رسید\nرفتن یک منزلی بر بوی ناف / بهتر از صد منزل گام و طواف\nآن دلی کو مطلع مهتابهاست / بهر عارف فتحت ابوابهاست\nبا تو دیوارست و با ایشان درست / با تو سنگ و با عزیزان گوهرست\nآنچ تو در آینه بینی عیان / پیر اندر خشت بیند بیش از آن\nپیر ایشانند کین عالم نبود / جان ایشان بود در دریای جود\nپیش ازین تن عمرها بگذاشتند / پیشتر از کشت بر برداشتند\nپیشتر از نقش جان پذرفته‌اند / پیشتر از بحر درها سفته‌اند",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2006",
        "title": "بخش ۶ - حکایت مشورت کردن خدای تعالی  در ایجاد خلق",
        "content": "مشورت می‌رفت در ایجاد خلق / جانشان در بحر قدرت تا به حلق\nچون ملایک مانع آن می‌شدند / بر ملایک خفیه خنبک می‌زدند\nمطلع بر نقش هر که هست شد / پیش از آن کین نفس کل پابست شد\nپیشتر ز افلاک کیوان دیده‌اند / پیشتر از دانه‌ها نان دیده‌اند\nبی دماغ و دل پر از فکرت بدند / بی سپاه و جنگ بر نصرت زدند\nآن عیان نسبت بایشان فکرتست / ورنه خود نسبت بدوران رؤیتست\nفکرت از ماضی و مستقبل بود / چون ازین دو رست مشکل حل شود\nدیده چون بی‌کیف هر باکیف را / دیده پیش از کان صحیح و زیف را\nپیشتر از خلقت انگورها / خورده میها و نموده شورها\nدر تموز گرم می‌بینند دی / در شعاع شمس می‌بینند فی\nدر دل انگور می را دیده‌اند / در فنای محض شی را دیده‌اند\nآسمان در دور ایشان جرعه‌نوش / آفتاب از جودشان زربفت‌پوش\nچون ازیشان مجتمع بینی دو یار / هم یکی باشند و هم ششصد هزار\nبر مثال موجها اعدادشان / در عدد آورده باشد بادشان\nمفترق شد آفتاب جانها / در درون روزن ابدان ما\nچون نظر در قرص داری خود یکیست / وانک شد محجوب ابدان در شکیست\nتفرقه در روح حیوانی بود / نفس واحد روح انسانی بود\nچونک حق رش علیهم نوره / مفترق هرگز نگردد نور او\nیک زمان بگذار ای همره ملال / تا بگویم وصف خالی زان جمال\nدر بیان ناید جمال حال او / هر دو عالم چیست عکس خال او\nچونک من از خال خوبش دم زنم / نطق می‌خواهد که بشکافد تنم\nهمچو موری اندرین خرمن خوشم / تا فزون از خویش باری می‌کشم",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2007",
        "title": "بخش ۷ - بسته شدن تقریر معنی حکایت به سبب میل مستمع به استماع ظاهر ص",
        "content": "کی گذارد آنک رشک روشنیست / تا بگویم آنچ فرض و گفتنیست\nبحر کف پیش آرد و سدی کند / جر کند وز بعد جر مدی کند\nاین زمان بشنو چه مانع شد مگر / مستمع را رفت دل جای دگر\nخاطرش شد سوی صوفی قنق / اندر آن سودا فرو شد تا عنق\nلازم آمد باز رفتن زین مقال / سوی آن افسانه بهر وصف حال\nصوفی آن صورت مپندار ای عزیز / همچو طفلان تا کی از جوز و مویز\nجسم ما جوز و مویزست ای پسر / گر تو مردی زین دو چیز اندر گذر\nور تو اندر نگذری اکرام حق / بگذراند مر ترا از نه طبق\nبشنو اکنون صورت افسانه را / لیک هین از که جداکن دانه را",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2008",
        "title": "بخش ۸ - التزام کردن خادم تعهد بهیمه را و تخلف نمودن",
        "content": "حلقهٔ آن صوفیان مستفید / چونک در وجد و طرب آخر رسید\nخوان بیاوردند بهر میهمان / از بهیمه یاد آورد آن زمان\nگفت خادم را که در آخر برو / راست کن بهر بهیمه کاه و جو\nگفت لا حول این چه افزون گفتنست / از قدیم این کارها کار منست\nگفت تر کن آن جوش را از نخست / کان خر پیرست و دندانهاش سست\nگفت لا حول این چه می‌گویی مها / از من آموزند این ترتیبها\nگفت پالانش فرو نه پیش پیش / داروی منبل بنه بر پشت ریش\nگفت لا حول آخر ای حکمت‌گزار / جنس تو مهمانم آمد صد هزار\nجمله راضی رفته‌اند از پیش ما / هست مهمان جان ما و خویش ما\nگفت آبش ده ولیکن شیر گرم / گفت لا حول از توم بگرفت شرم\nگفت اندر جو تو کمتر کاه‌کن / گفت لا حول این سخن کوتاه کن\nگفت جایش را بروب از سنگ و پشک / ور بود تر ریز بر وی خاک خشک\nگفت لا حول ای پدر لا حول کن / با رسول اهل کمتر گو سخن\nگفت بستان شانه پشت خر بخار / گفت لا حول ای پدر شرمی بدار\nخادم این گفت و میان را بست چست / گفت رفتم کاه و جو آرم نخست\nرفت و از آخر نکرد او هیچ یاد / خواب خرگوشی بدان صوفی بداد\nرفت خادم جانب اوباش چند / کرد بر اندرز صوفی ریش‌خند\nصوفی از ره مانده بود و شد دراز / خوابها می‌دید با چشم فراز\nکان خرش در چنگ گرگی مانده بود / پاره‌ها از پشت و رانش می‌ربود\nگفت لا حول این چه مالیخولیاست / ای عجب آن خادم مشفق کجاست\nباز می‌دید آن خرش در راه‌رو / گه به چاهی می‌فتاد و گه بگو\nگونه‌گون می‌دید ناخوش واقعه / فاتحه می‌خواند او والقارعه\nگفت چاره چیست یاران جسته‌اند / رفته‌اند و جمله درها بسته‌اند\nباز می‌گفت ای عجب آن خادمک / نه که با ما گشت هم‌نان و نمک\nمن نکردم با وی الا لطف و لین / او چرا با من کند برعکس کین\nهر عداوت را سبب باید سند / ورنه جنسیت وفا تلقین کند\nباز می‌گفت آدم با لطف و جود / کی بر آن ابلیس جوری کرده بود\nآدمی مر مار و کزدم را چه کرد / کو همی‌خواهد مرورا مرگ و درد\nگرگ را خود خاصیت بدریدنست / این حسد در خلق آخر روشنست\nباز می‌گفت این گمان بد خطاست / بر برادر این چنین ظنم چراست\nباز گفتی حزم سؤ الظن تست / هر که بدظن نیست کی ماند درست\nصوفی اندر وسوسه وان خر چنان / که چنین بادا جزای دشمنان\nآن خر مسکین میان خاک و سنگ / کژ شده پالان دریده پالهنگ\nکشته از ره جملهٔ شب بی علف / گاه در جان کندن و گه در تلف\nخر همه شب ذکر می‌کرد ای اله / جو رها کردم کم از یک مشت کاه\nبا زبان حال می‌گفت ای شیوخ / رحمتی که سوختم زین خام شوخ\nآنچ آن خر دید از رنج و عذاب / مرغ خاکی بیند اندر سیل آب\nبس به پهلو گشت آن شب تا سحر / آن خر بیچاره از جوع البقر\nروز شد خادم بیامد بامداد / زود پالان جست بر پشتش نهاد\nخر فروشانه دو سه زخمش بزد / کرد با خر آنچ زان سگ می‌سزد\nخر جهنده گشت از تیزی نیش / کو زبان تا خر بگوید حال خویش",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2009",
        "title": "بخش ۹ - گمان بردن کاروانیان که بهیمهٔ صوفی رنجورست",
        "content": "چونک صوفی بر نشست و شد روان / رو در افتادن گرفت او هر زمان\nهر زمانش خلق بر می‌داشتند / جمله رنجورش همی‌پنداشتند\nآن یکی گوشش همی‌پیچید سخت / وان دگر در زیر کامش جست لخت\nوان دگر در نعل او می‌جست سنگ / وان دگر در چشم او می‌دید زنگ\nباز می‌گفتند ای شیخ این ز چیست / دی نمی‌گفتی که شکر این خر قویست\nگفت آن خر کو بشب لا حول خورد / جز بدین شیوه نداند راه کرد\nچونک قوت خر بشب لا حول بود / شب مسبح بود و روز اندر سجود\nآدمی خوارند اغلب مردمان / از سلام علیکشان کم جو امان\nخانهٔ دیوست دلهای همه / کم پذیر از دیومردم دمدمه\nاز دم دیو آنک او لا حول خورد / همچو آن خر در سر آید در نبرد\nهر که در دنیا خورد تلبیس دیو / وز عدو دوست‌رو تعظیم و ریو\nدر ره اسلام و بر پول صراط / در سر آید همچو آن خر از خباط\nعشوه‌های یار بد منیوش هین / دام بین ایمن مرو تو بر زمین\nصد هزار ابلیس لا حول آر بین / آدما ابلیس را در مار بین\nدم دهد گوید ترا ای جان و دوست / تا چو قصابی کشد از دوست پوست\nدم دهد تا پوستت بیرون کشد / وای او کز دشمنان افیون چشد\nسر نهد بر پای تو قصاب‌وار / دم دهد تا خونت ریزد زار زار\nهمچو شیری صید خود را خویش کن / ترک عشوهٔ اجنبی و خویش کن\nهمچو خادم دان مراعات خسان / بی‌کسی بهتر ز عشوهٔ ناکسان\nدر زمین مردمان خانه مکن / کار خود کن کار بیگانه مکن\nکیست بیگانه تن خاکی تو / کز برای اوست غمناکی تو\nتا تو تن را چرب و شیرین می‌دهی / جوهر خود را نبینی فربهی\nگر میان مشک تن را جا شود / روز مردن گند او پیدا شود\nمشک را بر تن مزن بر دل بمال / مشک چه بود نام پاک ذوالجلال\nآن منافق مشک بر تن می‌نهد / روح را در قعر گلخن می‌نهد\nبر زبان نام حق و در جان او / گندها از فکر بی ایمان او\nذکر با او همچو سبزهٔ گلخنست / بر سر مبرز گلست و سوسنست\nآن نبات آنجا یقین عاریتست / جای آن گل مجلسست و عشرتست\nطیبات آید به سوی طیبین / للخبیثین الخبیثات است هین\nکین مدار آنها که از کین گمرهند / گورشان پهلوی کین‌داران نهند\nاصل کینه دوزخست و کین تو / جزو آن کلست و خصم دین تو\nچون تو جزو دوزخی پس هوش دار / جزو سوی کل خود گیرد قرار\nور تو جزو جنتی ای نامدار / عیش تو باشد ز جنت پایدار\nتلخ با تلخان یقین ملحق شود / کی دم باطل قرین حق شود\nای برادر تو همان اندیشه‌ای / ما بقی تو استخوان و ریشه‌ای\nگر گلست اندیشهٔ تو گلشنی / ور بود خاری تو هیمهٔ گلخنی\nگر گلابی بر سر جیبت زنند / ور تو چون بولی برونت افکنند\nطبله‌ها در پیش عطاران ببین / جنس را با جنس خود کرده قرین\nجنسها با جنسها آمیخته / زین تجانس زینتی انگیخته\nگر در آمیزند عود و شکرش / بر گزیند یک یک از یک‌دیگرش\nطبله‌ها بشکست و جانها ریختند / نیک و بد درهمدگر آمیختند\nحق فرستاد انبیا را با ورق / تا گزید این دانه‌ها را بر طبق\nپیش ازیشان ما همه یکسان بدیم / کس ندانستی که ما نیک و بدیم\nقلب و نیکو در جهان بودی روان / چون همه شب بود و ما چون شب‌روان\nتا بر آمد آفتاب انبیا / گفت ای غش دور شو صافی بیا\nچشم داند فرق کردن رنگ را / چشم داند لعل را و سنگ را\nچشم داند گوهر و خاشاک را / چشم را زان می‌خلد خاشاکها\nدشمن روزند این قلابکان / عاشق روزند آن زرهای کان\nزانک روزست آینهٔ تعریف او / تا ببیند اشرفی تشریف او\nحق قیامت را لقب زان روز کرد / روز بنماید جمال سرخ و زرد\nپس حقیقت روز سر اولیاست / روز پیش ماهشان چون سایه‌هاست\nعکس راز مرد حق دانید روز / عکس ستاریش شام چشم‌دوز\nزان سبب فرمود یزدان والضحی / والضحی نور ضمیر مصطفی\nقول دیگر کین ضحی را خواست دوست / هم برای آنک این هم عکس اوست\nورنه بر فانی قسم گفتن خطاست / خود فنا چه لایق گفت خداست\nاز خلیلی لا احب افلین / پس فنا چون خواست رب العالمین\nلا احب افلین گفت آن خلیل / کی فنا خواهد ازین رب جلیل\nباز واللیل است ستاری او / وان تن خاکی زنگاری او\nآفتابش چون برآمد زان فلک / با شب تن گفت هین ما ودعک\nوصل پیدا گشت از عین بلا / زان حلاوت شد عبارت ما قلی\nهر عبارت خود نشان حالتیست / حال چون دست و عبارت آلتیست\nآلت زرگر به دست کفشگر / همچو دانهٔ کشت کرده ریگ در\nو آلت اسکاف پیش برزگر / پیش سگ که استخوان در پیش خر\nبود انا الحق در لب منصور نور / بود انا الله در لب فرعون زور\nشد عصا اندر کف موسی گوا / شد عصا اندر کف ساحر هبا\nزین سبب عیسی بدان همراه خود / در نیاموزید آن اسم صمد\nکو نداند نقص بر آلت نهد / سنگ بر گل زن تو آتش کی جهد\nدست و آلت همچو سنگ و آهنست / جفت باید جفت شرط زادنست\nآنک بی جفتست و بی آلت یکیست / در عدد شکست و آن یک بی‌شکیست\nآنک دو گفت و سه گفت و بیش ازین / متفق باشند در واحد یقین\nاحولی چون دفع شد یکسان شوند / دو سه گویان هم یکی گویان شوند\nگر یکی گویی تو در میدان او / گرد بر می‌گرد از چوگان او\nگوی آنگه راست و بی نقصان شود / کو ز زخم دست شه رقصان شود\nگوش دار ای احول اینها را بهوش / داروی دیده بکش از راه گوش\nپس کلام پاک در دلهای کور / می‌نپاید می‌رود تا اصل نور\nوان فسون دیو در دلهای کژ / می‌رود چون کفش کژ در پای کژ\nگرچه حکمت را به تکرار آوری / چون تو نااهلی شود از تو بری\nورچه بنویسی نشانش می‌کنی / ورچه می‌لافی بیانش می‌کنی\nاو ز تو رو در کشد ای پر ستیز / بندها را بگسلد وز تو گریز\nور نخوانی و ببیند سوز تو / علم باشد مرغ دست‌آموز تو\nاو نپاید پیش هر نااوستا / همچو طاووسی به خانهٔ روستا",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2010",
        "title": "بخش ۱۰ - یافتن شاه باز را به خانهٔ کمپیر زن",
        "content": "دین نه آن بازیست کو از شه گریخت / سوی آن کمپیر کو می آرد بیخت\nتا که تتماجی پزد اولاد را / دید آن باز خوش خوش‌زاد را\nپایکش بست و پرش کوتاه کرد / ناخنش ببرید و قوتش کاه کرد\nگفت نااهلان نکردندت بساز / پر فزود از حد و ناخن شد دراز\nدست هر نااهل بیمارت کند / سوی مادر آ که تیمارت کند\nمهر جاهل را چنین دان ای رفیق / کژ رود جاهل همیشه در طریق\nروز شه در جست و جو بیگاه شد / سوی آن کمپیر و آن خرگاه شد\nدید ناگه باز را در دود و گرد / شه برو بگریست زار و نوحه کرد\nگفت هرچند این جزای کار تست / که نباشی در وفای ما درست\nچون کنی از خلد زی دوزخ فرار / غافل از لا یستوی اصحاب نار\nاین سزای آنک از شاه خبیر / خیره بگریزد بخانهٔ گنده‌پیر\nباز می‌مالید پر بر دست شاه / بی زبان می‌گفت من کردم گناه\nپس کجا زارد کجا نالد لئیم / گر تو نپذیری به جز نیک ای کریم\nلطف شه جان را جنایت‌جو کند / زانک شه هر زشت را نیکو کند\nرو مکن زشتی که نیکیهای ما / زشت آمد پیش آن زیبای ما\nخدمت خود را سزا پنداشتی / تو لوای جرم از آن افراشتی\nچون ترا ذکر و دعا دستور شد / زان دعا کردن دلت مغرور شد\nهم‌سخن دیدی تو خود را با خدا / ای بسا کو زین گمان افتد جدا\nگرچه با تو شه نشیند بر زمین / خویشتن بشناس و نیکوتر نشین\nباز گفت ای شه پشیمان می‌شوم / توبه کردم نو مسلمان می‌شوم\nآنک تو مستش کنی و شیرگیر / گر ز مستی کژ رود عذرش پذیر\nگرچه ناخن رفت چون باشی مرا / بر کنم من پرچم خورشید را\nورچه پرم رفت چون بنوازیم / چرخ بازی گم کند در بازیم\nگر کمر بخشیم که را بر کنم / گر دهی کلکی علمها بشکنم\nآخر از پشه نه کم باشد تنم / ملک نمرودی به پر برهم زنم\nدر ضعیفی تو مرا بابیل گیر / هر یکی خصم مرا چون پیل گیر\nقدر فندق افکنم بندق حریق / بندقم در فعل صد چون منجنیق\nگرچه سنگم هست مقدار نخود / لیک در هیجا نه سر ماند نه خود\nموسی آمد در وغا با یک عصاش / زد بر آن فرعون و بر شمشیرهاش\nهر رسولی یک‌تنه کان در زدست / بر همه آفاق تنها بر زدست\nنوح چون شمشیر در خواهید ازو / موج طوفان گشت ازو شمشیرخو\nاحمدا خود کیست اسپاه زمین / ماه بین بر چرخ و بشکافش جبین\nتا بداند سعد و نحس بی‌خبر / دور تست این دور نه دور قمر\nدور تست ایرا که موسی کلیم / آرزو می‌برد زین دورت مقیم\nچونک موسی رونق دور تو دید / کاندرو صبح تجلی می‌دمید\nگفت یا رب آن چه دور رحمتست / آن گذشت از رحمت آنجا رؤیتست\nغوطه ده موسی خود را در بحار / از میان دورهٔ احمد بر آر\nگفت یا موسی بدان بنمودمت / راه آن خلوت بدان بگشودمت\nکه تو زان دوری درین دور ای کلیم / پا بکش زیرا درازست این گلیم\nمن کریمم نان نمایم بنده را / تا بگریاند طمع آن زنده را\nبینی طفلی بمالد مادری / تا شود بیدار و وا جوید خوری\nکو گرسنه خفته باشد بی‌خبر / وان دو پستان می‌خلد زو مهر در\nکنت کنزا رحمة مخفیة / فابتعثت امة مهدیة\nهر کراماتی که می‌جویی بجان / او نمودت تا طمع کردی در آن\nچند بت بشکست احمد در جهان / تا که یا رب گوی گشتند امتان\nگر نبودی کوشش احمد تو هم / می‌پرستیدی چو اجدادت صنم\nاین سرت وا رست از سجدهٔ صنم / تا بدانی حق او را بر امم\nگر بگویی شکر این رستن بگو / کز بت باطن همت برهاند او\nمر سرت را چون رهانید از بتان / هم بدان قوت تو دل را وا رهان\nسر ز شکر دین از آن برتافتی / کز پدر میراث مفتش یافتی\nمرد میراثی چه داند قدر مال / رستمی جان کند و مجان یافت زال\nچون بگریانم بجوشد رحمتم / آن خروشنده بنوشد نعمتم\nگر نخواهم داد خود ننمایمش / چونش کردم بسته دل بگشایمش\nرحمتم موقوف آن خوش گریه‌هاست / چون گریست از بحر رحمت موج خاست",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2011",
        "title": "بخش ۱۱ - حلوا خریدن شیخ احمد خضرویه جهت غریمان بالهام حق تعالی",
        "content": "بود شیخی دایما او وامدار / از جوامردی که بود آن نامدار\nده هزاران وام کردی از مهان / خرج کردی بر فقیران جهان\nهم بوام او خانقاهی ساخته / جان و مال و خانقه در باخته\nوام او را حق ز هر جا می‌گزارد / کرد حق بهر خلیل از ریگ آرد\nگفت پیغامبر که در بازارها / دو فرشته می‌کنند ایدر دعا\nکای خدا تو منفقان را ده خلف / ای خدا تو ممسکان را ده تلف\nخاصه آن منفق که جان انفاق کرد / حلق خود قربانی خلاق کرد\nحلق پیش آورد اسمعیل‌وار / کارد بر حلقش نیارد کرد کار\nپس شهیدان زنده زین رویند و خوش / تو بدان قالب بمنگر گبروش\nچون خلف دادستشان جان بقا / جان ایمن از غم و رنج و شقا\nشیخ وامی سالها این کار کرد / می‌ستد می‌داد همچون پای‌مرد\nتخمها می‌کاشت تا روز اجل / تا بود روز اجل میر اجل\nچونک عمر شیخ در آخر رسید / در وجود خود نشان مرگ دید\nوام‌داران گرد او بنشسته جمع / شیخ بر خود خوش گدازان همچو شمع\nوام‌داران گشته نومید و ترش / درد دلها یار شد با درد شش\nشیخ گفت این بدگمانان را نگر / نیست حق را چار صد دینار زر\nکودکی حلوا ز بیرون بانگ زد / لاف حلوا بر امید دانگ زد\nشیخ اشارت کرد خادم را بسر / که برو آن جمله حلوا را بخر\nتا غریمان چونک آن حلوا خورند / یک زمانی تلخ در من ننگرند\nدر زمان خادم برون آمد بدر / تا خرد او جمله حلوا را بزر\nگفت او را کوترو حلوا بچند / گفت کودک نیم دینار و ادند\nگفت نه از صوفیان افزون مجو / نیم دینارت دهم دیگر مگو\nاو طبق بنهاد اندر پیش شیخ / تو ببین اسرار سر اندیش شیخ\nکرد اشارت با غریمان کین نوال / نک تبرک خوش خورید این را حلال\nچون طبق خالی شد آن کودک ستد / گفت دینارم بده ای با خرد\nشیخ گفتا از کجا آرم درم / وام دارم می‌روم سوی عدم\nکودک از غم زد طبق را بر زمین / ناله و گریه بر آورد و حنین\nمی‌گریست از غبن کودک های های / کای مرا بشکسته بودی هر دو پای\nکاشکی من گرد گلخن گشتمی / بر در این خانقه نگذشتمی\nصوفیان طبل‌خوار لقمه‌جو / سگ‌دلان و همچو گربه روی‌شو\nاز غریو کودک آنجا خیر و شر / گرد آمد گشت بر کودک حشر\nپیش شیخ آمد که ای شیخ درشت / تو یقین دان که مرا استاد کشت\nگر روم من پیش او دست تهی / او مرا بکشد اجازت می‌دهی\nوان غریمان هم بانکار و جحود / رو به شیخ آورده کین باری چه بود\nمال ما خوردی مظالم می‌بری / از چه بود این ظلم دیگر بر سری\nتا نماز دیگر آن کودک گریست / شیخ دیده بست و در وی ننگریست\nشیخ فارغ از جفا و از خلاف / در کشیده روی چون مه در لحاف\nبا ازل خوش با اجل خوش شادکام / فارغ از تشنیع و گفت خاص و عام\nآنک جان در روی او خندد چو قند / از ترش‌رویی خلقش چه گزند\nآنک جان بوسه دهد بر چشم او / کی خورد غم از فلک وز خشم او\nدر شب مهتاب مه را بر سماک / از سگان و وعوع ایشان چه باک\nسگ وظیفهٔ خود بجا می‌آورد / مه وظیفهٔ خود برخ می‌گسترد\nکارک خود می‌گزارد هر کسی / آب نگذارد صفا بهر خسی\nخس خسانه می‌رود بر روی آب / آب صافی می‌رود بی اضطراب\nمصطفی مه می‌شکافد نیم‌شب / ژاژ می‌خاید ز کینه بولهب\nآن مسیحا مرده زنده می‌کند / وان جهود از خشم سبلت می‌کند\nبانگ سگ هرگز رسد در گوش ماه / خاصه ماهی کو بود خاص اله\nمی خورد شه بر لب جو تا سحر / در سماع از بانگ چغزان بی خبر\nهم شدی توزیع کودک دانگ چند / همت شیخ آن سخا را کرد بند\nتا کسی ندهد به کودک هیچ چیز / قوت پیران ازین بیش است نیز\nشد نماز دیگر آمد خادمی / یک طبق بر کف ز پیش حاتمی\nصاحب مالی و حالی پیش پیر / هدیه بفرستاد کز وی بد خبیر\nچارصد دینار بر گوشهٔ طبق / نیم دینار دگر اندر ورق\nخادم آمد شیخ را اکرام کرد / وان طبق بنهاد پیش شیخ فرد\nچون طبق را از غطا وا کرد رو / خلق دیدند آن کرامت را ازو\nآه و افغان از همه برخاست زود / کای سر شیخان و شاهان این چه بود\nاین چه سرست این چه سلطانیست باز / ای خداوند خداوندان راز\nما ندانستیم ما را عفو کن / بس پراکنده که رفت از ما سخن\nما که کورانه عصاها می‌زنیم / لاجرم قندیلها را بشکنیم\nما چو کران ناشنیده یک خطاب / هرزه گویان از قیاس خود جواب\nما ز موسی پند نگرفتیم کو / گشت از انکار خضری زردرو\nبا چنان چشمی که بالا می‌شتافت / نور چشمش آسمان را می‌شکافت\nکرده با چشمت تعصب موسیا / از حماقت چشم موش آسیا\nشیخ فرمود آن همه گفتار و قال / من بحل کردم شما را آن حلال\nسر این آن بود کز حق خواستم / لاجرم بنمود راه راستم\nگفت آن دینار اگر چه اندکست / لیک موقوف غریو کودکست\nتا نگرید کودک حلوا فروش / بحر رحمت در نمی‌آید به جوش\nای برادر طفل طفل چشم تست / کام خود موقوف زاری دان درست\nگر همی‌خواهی که آن خلعت رسد / پس بگریان طفل دیده بر جسد",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2012",
        "title": "بخش ۱۲ - ترسانیدن شخصی زاهدی را کی کم گری تا کور نشوی",
        "content": "زاهدی را گفت یاری در عمل / کم گری تا چشم را ناید خلل\nگفت زاهد از دو بیرون نیست حال / چشم بیند یا نبیند آن جمال\nگر ببیند نور حق خود چه غمست / در وصال حق دو دیده چه کمست\nور نخواهد دید حق را گو برو / این چنین چشم شقی گو کور شو\nغم مخور از دیده کان عیسی تراست / چپ مرو تا بخشدت دو چشم راست\nعیسی روح تو با تو حاضرست / نصرت از وی خواه کو خوش ناصرست\nلیک بیگار تن پر استخوان / بر دل عیسی منه تو هر زمان\nهمچو آن ابله که اندر داستان / ذکر او کردیم بهر راستان\nزندگی تن مجو از عیسی‌ات / کام فرعونی مخواه از موسی‌ات\nبر دل خود کم نه اندیشهٔ معاش / عیش کم ناید تو بر درگاه باش\nاین بدن خرگاه آمد روح را / یا مثال کشتیی مر نوح را\nترک چون باشد بیابد خرگهی / خاصه چون باشد عزیز درگهی",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2013",
        "title": "بخش ۱۳ - تمامی قصهٔ زنده شدن استخوانها به دعای عیسی علیه السلام",
        "content": "خواند عیسی نام حق بر استخوان / از برای التماس آن جوان\nحکم یزدان از پی آن خام مرد / صورت آن استخوان را زنده کرد\nاز میان بر جست یک شیر سیاه / پنجه‌ای زد کرد نقشش را تباه\nکله‌اش بر کند مغزش ریخت زود / مغز جوزی کاندرو مغزی نبود\nگر ورا مغزی بدی اشکستنش / خود نبودی نقص الا بر تنش\nگفت عیسی چون شتابش کوفتی / گفت زان رو که تو زو آشوفتی\nگفت عیسی چون نخوردی خون مرد / گفت در قسمت نبودم رزق خورد\nای بسا کس همچو آن شیر ژیان / صید خود ناخورده رفته از جهان\nقسمتش کاهی نه و حرصش چو کوه / وجه نه و کرده تحصیل وجوه\nای میسر کرده بر ما در جهان / سخره و بیگار ما را وا رهان\nطعمه بنموده بما وان بوده شست / آنچنان بنما بما آن را که هست\nگفت آن شیر ای مسیحا این شکار / بود خالص از برای اعتبار\nگر مرا روزی بدی اندر جهان / خود چه کارستی مرا با مردگان\nاین سزای آنک یابد آب صاف / همچو خر در جو بمیزد از گزاف\nگر بداند قیمت آن جوی خر / او به جای پا نهد در جوی سر\nاو بیابد آنچنان پیغامبری / میر آبی زندگانی‌پروری\nچون نمیرد پیش او کز امر کن / ای امیر آب ما را زنده کن\nهین سگ نفس ترا زنده مخواه / کو عدو جان تست از دیرگاه\nخاک بر سر استخوانی را که آن / مانع این سگ بود از صید جان\nسگ نه‌ای بر استخوان چون عاشقی / دیوچه‌وار از چه بر خون عاشقی\nآن چه چشمست آن که بیناییش نیست / ز امتحانها جز که رسواییش نیست\nسهو باشد ظنها را گاه گاه / این چه ظنست این که کور آمد ز راه\nدیده آ بر دیگران نوحه‌گری / مدتی بنشین و بر خود می‌گری\nز ابر گریان شاخ سبز و تر شود / زانک شمع از گریه روشن‌تر شود\nهر کجا نوحه کنند آنجا نشین / زانک تو اولیتری اندر حنین\nزانک ایشان در فراق فانی‌اند / غافل از لعل بقای کانی‌اند\nزانک بر دل نقش تقلیدست بند / رو به آب چشم بندش را برند\nزانک تقلید آفت هر نیکویست / که بود تقلید اگر کوه قویست\nگر ضریری لمترست و تیز خشم / گوشت‌پاره‌ش دان چو او را نیست چشم\nگر سخن گوید ز مو باریکتر / آن سرش را زان سخن نبود خبر\nمستیی دارد ز گفت خود ولیک / از بر وی تا بمی راهیست نیک\nهمچو جویست او نه او آبی خورد / آب ازو بر آب‌خوران بگذرد\nآب در جو زان نمی‌گیرد قرار / زانک آن جو نیست تشنه و آب‌خوار\nهمچو نایی نالهٔ زاری کند / لیک بیگار خریداری کند\nنوحه‌گر باشد مقلد در حدیث / جز طمع نبود مراد آن خبیث\nنوحه‌گر گوید حدیث سوزناک / لیک کو سوز دل و دامان چاک\nاز محقق تا مقلد فرقهاست / کین چو داوودست و آن دیگر صداست\nمنبع گفتار این سوزی بود / وان مقلد کهنه‌آموزی بود\nهین مشو غره بدان گفت حزین / بار بر گاوست و بر گردون حنین\nهم مقلد نیست محروم از ثواب / نوحه‌گر را مزد باشد در حساب\nکافر و مؤمن خدا گویند لیک / درمیان هر دو فرقی هست نیک\nآن گدا گوید خدا از بهر نان / متقی گوید خدا از عین جان\nگر بدانستی گدا از گفت خویش / پیش چشم او نه کم ماندی نه بیش\nسالها گوید خدا آن نان‌خواه / همچو خر مصحف کشد از بهر کاه\nگر بدل در تافتی گفت لبش / ذره ذره گشته بودی قالبش\nنام دیوی ره برد در ساحری / تو بنام حق پشیزی می‌بری",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2014",
        "title": "بخش ۱۴ - خاریدن روستایی در تاریکی شیر را بظن آنک گاو اوست",
        "content": "روستایی گاو در آخر ببست / شیر گاوش خورد و بر جایش نشست\nروستایی شد در آخر سوی گاو / گاو را می‌جست شب آن کنج‌کاو\nدست می‌مالید بر اعضای شیر / پشت و پهلو گاه بالا گاه زیر\nگفت شیر از روشنی افزون شدی / زهره‌اش بدریدی و دل خون شدی\nاین چنین گستاخ زان می‌خاردم / کو درین شب گاو می‌پنداردم\nحق همی‌گوید که ای مغرور کور / نه ز نامم پاره پاره گشت طور\nکه لو انزلنا کتابا للجبل / لانصدع ثم انقطع ثم ارتحل\nاز من ار کوه احد واقف بدی / پاره گشتی و دلش پر خون شدی\nاز پدر وز مادر این بشنیده‌ای / لاجرم غافل درین پیچیده‌ای\nگر تو بی‌تقلید ازین واقف شوی / بی نشان از لطف چون هاتف شوی\nبشنو این قصه پی تهدید را / تا بدانی آفت تقلید را",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2015",
        "title": "بخش ۱۵ - فروختن صوفیان بهیمهٔ مسافر را جهت سماع",
        "content": "صوفیی در خانقاه از ره رسید / مرکب خود برد و در آخر کشید\nآبکش داد و علف از دست خویش / نه چنان صوفی که ما گفتیم پیش\nاحتیاطش کرد از سهو و خباط / چون قضا آید چه سودست احتیاط\nصوفیان تقصیر بودند و فقیر / کاد فقراً ان یکن کفراً یبیر\nای توانگر که تو سیری هین مخند / بر کژی آن فقیر دردمند\nاز سر تقصیر آن صوفی رمه / خرفروشی در گرفتند آن همه\nکز ضرورت هست مرداری مباح / بس فسادی کز ضرورت شد صلاح\nهم در آن دم آن خرک بفروختند / لوت آوردند و شمع افروختند\nولوله افتاد اندر خانقه / کامشبان لوت و سماعست و وله\nچند ازین صبر و ازین سه روزه چند / چند ازین زنبیل و این دریوزه چند\nما هم از خلقیم و جان داریم ما / دولت امشب میهمان داریم ما\nتخم باطل را از آن می‌کاشتند / کانک آن جان نیست جان پنداشتند\nوان مسافر نیز از راه دراز / خسته بود و دید آن اقبال و ناز\nصوفیانش یک بیک بنواختند / نرد خدمتهای خوش می‌باختند\nگفت چون می‌دید میلانش بوی / گر طرب امشب نخواهم کرد کی\nلوت خوردند و سماع آغاز کرد / خانقه تا سقف شد پر دود و گرد\nدود مطبخ گرد آن پا کوفتن / ز اشتیاق و وجد جان آشوفتن\nگاه دست‌افشان قدم می‌کوفتند / گه به سجده صفه را می‌روفتند\nدیر یابد صوفی آز از روزگار / زان سبب صوفی بود بسیارخوار\nجز مگر آن صوفیی کز نور حق / سیر خورد او فارغست از ننگ دق\nاز هزاران اندکی زین صوفیند / باقیان در دولت او می‌زیند\nچون سماع آمد ز اول تا کران / مطرب آغازید یک ضرب گران\nخر برفت و خر برفت آغاز کرد / زین حرارت جمله را انباز کرد\nزین حرارت پای‌کوبان تا سحر / کف‌زنان خر رفت و خر رفت ای پسر\nاز ره تقلید آن صوفی همین / خر برفت آغاز کرد اندر حنین\nچون گذشت آن نوش و جوش و آن سماع / روز گشت و جمله گفتند الوداع\nخانقه خالی شد و صوفی بماند / گرد از رخت آن مسافر می‌فشاند\nرخت از حجره برون آورد او / تا بخر بر بندد آن همراه‌جو\nتا رسد در همرهان او می‌شتافت / رفت در آخر خر خود را نیافت\nگفت آن خادم به آبش برده است / زانک خر دوش آب کمتر خورده است\nخادم آمد گفت صوفی خر کجاست / گفت خادم ریش بین جنگی بخاست\nگفت من خر را به تو بسپرده‌ام / من ترا بر خر موکل کرده‌ام\nاز تو خواهم آنچ من دادم به تو / باز ده آنچ فرستادم به تو\nبحث با توجیه کن حجت میار / آنچ من بسپردمت وا پس سپار\nگفت پیغمبر که دستت هر چه برد / بایدش در عاقبت وا پس سپرد\nور نه‌ای از سرکشی راضی بدین / نک من و تو خانهٔ قاضی دین\nگفت من مغلوب بودم صوفیان / حمله آوردند و بودم بیم جان\nتو جگربندی میان گربگان / اندر اندازی و جویی زان نشان\nدر میان صد گرسنه گرده‌ای / پیش صد سگ گربهٔ پژمرده‌ای\nگفت گیرم کز تو ظلما بستدند / قاصد خون من مسکین شدند\nتو نیایی و نگویی مر مرا / که خرت را می‌برند ای بی‌نوا\nتا خر از هر که بود من وا خرم / ورنه توزیعی کنند ایشان زرم\nصد تدارک بود چون حاضر بدند / این زمان هر یک به اقلیمی شدند\nمن که را گیرم که را قاضی برم / این قضا خود از تو آمد بر سرم\nچون نیایی و نگویی ای غریب / پیش آمد این چنین ظلمی مهیب\nگفت والله آمدم من بارها / تا ترا واقف کنم زین کارها\nتو همی‌گفتی که خر رفت ای پسر / از همه گویندگان با ذوق‌تر\nباز می‌گشتم که او خود واقفست / زین قضا راضیست مردی عارفست\nگفت آن را جمله می‌گفتند خوش / مر مرا هم ذوق آمد گفتنش\nمر مرا تقلیدشان بر باد داد / که دو صد لعنت بر آن تقلید باد\nخاصه تقلید چنین بی‌حاصلان / خشم ابراهیم با بر آفلان\nعکس ذوق آن جماعت می‌زدی / وین دلم زان عکس ذوقی می‌شدی\nعکس چندان باید از یاران خوش / که شوی از بحر بی‌عکس آب‌کش\nعکس کاول زد تو آن تقلید دان / چون پیاپی شد شود تحقیق آن\nتا نشد تحقیق از یاران مبر / از صدف مگسل نگشت آن قطره در\nصاف خواهی چشم و عقل و سمع را / بر دران تو پرده‌های طمع را\nزانک آن تقلید صوفی از طمع / عقل او بر بست از نور و لمع\nطمع لوت و طمع آن ذوق و سماع / مانع آمد عقل او را ز اطلاع\nگر طمع در آینه بر خاستی / در نفاق آن آینه چون ماستی\nگر ترازو را طمع بودی به مال / راست کی گفتی ترازو وصف حال\nهر نبیی گفت با قوم از صفا / من نخواهم مزد پیغام از شما\nمن دلیلم حق شما را مشتری / داد حق دلالیم هر دو سری\nچیست مزد کار من دیدار یار / گرچه خود بوبکر بخشد چل هزار\nچل هزار او نباشد مزد من / کی بود شبه شبه در عدن\nیک حکایت گویمت بشنو بهوش / تا بدانی که طمع شد بند گوش\nهر که را باشد طمع الکن شود / با طمع کی چشم و دل روشن شود\nپیش چشم او خیال جاه و زر / همچنان باشد که موی اندر بصر\nجز مگر مستی که از حق پر بود / گرچه بدهی گنجها او حر بود\nهر که از دیدار برخوردار شد / این جهان در چشم او مردار شد\nلیک آن صوفی ز مستی دور بود / لاجرم در حرص او شبکور بود\nصد حکایت بشنود مدهوش حرص / در نیاید نکته‌ای در گوش حرص",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2016",
        "title": "بخش ۱۶ - تعریف کردن منادیان قاضی مفلس را گرد شهر",
        "content": "بود شخصی مفلسی بی خان و مان / مانده در زندان و بند بی امان\nلقمهٔ زندانیان خوردی گزاف / بر دل خلق از طمع چون کوه قاف\nزهره نه کس را که لقمهٔ نان خورد / زانک آن لقمه‌ربا گاوش برد\nهر که دور از دعوت رحمان بود / او گداچشمست اگر سلطان بود\nمر مروت را نهاده زیر پا / گشته زندان دوزخی زان نان‌ربا\nگر گریزی بر امید راحتی / زان طرف هم پیشت آید آفتی\nهیچ کنجی بی دد و بی دام نیست / جز بخلوتگاه حق آرام نیست\nکنج زندان جهان ناگزیر / نیست بی پامزد و بی دق الحصیر\nوالله ار سوراخ موشی در روی / مبتلای گربه چنگالی شوی\nآدمی را فربهی هست از خیال / گر خیالاتش بود صاحب‌جمال\nور خیالاتش نماید ناخوشی / می‌گذارد همچو موم از آتشی\nدر میان مار و کزدم گر ترا / با خیالات خوشان دارد خدا\nمار و کزدم مر ترا مونس بود / کان خیالت کیمیای مس بود\nصبر شیرین از خیال خوش شدست / کان خیالات فرج پیش آمدست\nآن فرج آید ز ایمان در ضمیر / ضعف ایمان ناامیدی و زحیر\nصبر از ایمان بیابد سر کله / حیث لا صبر فلا ایمان له\nگفت پیغامبر خداش ایمان نداد / هر که را صبری نباشد در نهاد\nآن یکی در چشم تو باشد چو مار / هم وی اندر چشم آن دیگر نگار\nزانک در چشمت خیال کفر اوست / وان خیال مؤمنی در چشم دوست\nکاندرین یک شخص هر دو فعل هست / گاه ماهی باشد او و گاه شست\nنیم او مؤمن بود نیمیش گبر / نیم او حرص‌آوری نیمیش صبر\nگفت یزدانت فمنکم مؤمن / باز منکم کافر گبر کهن\nهمچو گاوی نیمهٔ چپش سیاه / نیمهٔ دیگر سپید همچو ماه\nهر که این نیمه ببیند رد کند / هر که آن نیمه ببیند کد کند\nیوسف اندر چشم اخوان چون ستور / هم وی اندر چشم یعقوبی چو حور\nاز خیال بد مرورا زشت دید / چشم فرع و چشم اصلی ناپدید\nچشم ظاهر سایهٔ آن چشم دان / هرچه آن بیند بگردد این بدان\nتو مکانی اصل تو در لامکان / این دکان بر بند و بگشا آن دکان\nشش جهت مگریز زیرا در جهات / ششدره‌ست و ششدره ماتست مات",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2017",
        "title": "بخش ۱۷ - شکایت کردن اهل زندان پیش وکیل قاضی از دست آن مفلس",
        "content": "با وکیل قاضی ادراک‌مند / اهل زندان در شکایت آمدند\nکه سلام ما به قاضی بر کنون / بازگو آزار ما زین مرد دون\nکندرین زندان بماند او مستمر / یاوه‌تاز و طبل‌خوارست و مضر\nچون مگس حاضر شود در هر طعام / از وقاحت بی صلا و بی سلام\nپیش او هیچست لوت شصت کس / کر کند خود را اگر گوییش بس\nمرد زندان را نیاید لقمه‌ای / ور به صد حیلت گشاید طعمه‌ای\nدر زمان پیش آید آن دوزخ گلو / حجتش این که خدا گفتا کلوا\nزین چنین قحط سه‌ساله داد داد / ظل مولانا ابد پاینده باد\nیا ز زندان تا رود این گاومیش / یا وظیفه کن ز وقفی لقمه‌ایش\nای ز تو خوش هم ذکور و هم اناث / داد کن المستغاث المستغاث\nسوی قاضی شد وکیل با نمک / گفت با قاضی شکایت یک بیک\nخواند او را قاضی از زندان به پیش / پس تفحص کرد از اعیان خویش\nگشت ثابت پیش قاضی آن همه / که نمودند از شکایت آن رمه\nگفت قاضی خیز ازین زندان برو / سوی خانهٔ مردریگ خویش شو\nگفت خان و مان من احسان تست / همچو کافر جنتم زندان تست\nگر ز زندانم برانی تو برد / خود بمیرم من ز تقصیری و کد\nهمچو ابلیسی که می‌گفت ای سلام / رب انظرنی الی یوم القیام\nکاندرین زندان دنیا من خوشم / تا که دشمن‌زادگان را می‌کشم\nهر که او را قوت ایمانی بود / وز برای زاد ره نانی بود\nمی‌ستانم گه به مکر و گه به ریو / تا بر آرند از پشیمانی غریو\nگه به درویشی کنم تهدیدشان / گه به زلف و خال بندم دیدشان\nقوت ایمانی درین زندان کمست / وانک هست از قصد این سگ در خمست\nاز نماز و صوم و صد بیچارگی / قوت ذوق آید برد یکبارگی\nاستعیذ الله من شیطانه / قد هلکنا آه من طغیانه\nیک سگست و در هزاران می‌رود / هر که در وی رفت او او می‌شود\nهر که سردت کرد می‌دان کو دروست / دیو پنهان گشته اندر زیر پوست\nچون نیابد صورت آید در خیال / تا کشاند آن خیالت در وبال\nگه خیال فرجه و گاهی دکان / گه خیال علم و گاهی خان و مان\nهان بگو لا حولها اندر زمان / از زبان تنها نه بلک از عین جان",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2018",
        "title": "بخش ۱۸ - تتمهٔ قصهٔ مفلس",
        "content": "گفت قاضی مفلسی را وا نما / گفت اینک اهل زندانت گوا\nگفت ایشان متهم باشند چون / می‌گریزند از تو می‌گریند خون\nوز تو می‌خواهند هم تا وارهند / زین غرض باطل گواهی می‌دهند\nجمله اهل محکمه گفتند ما / هم بر ادبار و بر افلاسش گوا\nهر که را پرسید قاضی حال او / گفت مولا دست ازین مفلس بشو\nگفت قاضی کش بگردانید فاش / گرد شهر این مفلس است و بس قلاش\nکو بکو او را منادیها زنید / طبل افلاسش عیان هر جا زنید\nهیچ کس نسیه بنفروشد بدو / قرض ندهد هیچ کس او را تسو\nهر که دعوی آردش اینجا بفن / بیش زندانش نخواهم کرد من\nپیش من افلاس او ثابت شدست / نقد و کالا نیستش چیزی بدست\nآدمی در حبس دنیا زان بود / تا بود کافلاس او ثابت شود\nمفلسی دیو را یزدان ما / هم منادی کرد در قرآن ما\nکو دغا و مفلس است و بد سخن / هیچ با او شرکت و سودا مکن\nور کنی او را بهانه آوری / مفلس است او صرفه از وی کی بری\nحاضر آوردند چون فتنه فروخت / اشتر کردی که هیزم می‌فروخت\nکرد بیچاره بسی فریاد کرد / هم موکل را به دانگی شاد کرد\nاشترش بردند از هنگام چاشت / تا شب و افغان او سودی نداشت\nبر شتر بنشست آن قحط گران / صاحب اشتر پی اشتر دوان\nسو بسو و کو بکو می‌تاختند / تا همه شهرش عیان بشناختند\nپیش هر حمام و هر بازارگه / کرده مردم جمله در شکلش نگه\nده منادی‌گر بلند آوازیان / ترک و کرد و رومیان و تازیان\nمفلس است این و ندارد هیچ چیز / قرض تا ندهد کس او را یک پشیز\nظاهر و باطن ندارد حبه‌ای / مفلسی قلبی دغایی دبه‌ای\nهان و هان با او حریفی کم کنید / چونک گاو آرد گره محکم کنید\nور بحکم آرید این پژمرده را / من نخواهم کرد زندان مرده را\nخوش دمست او و گلویش بس فراخ / با شعار نو دثار شاخ شاخ\nگر بپوشد بهر مکر آن جامه را / عاریه‌ست آن تا فریبد عامه را\nحرف حکمت بر زبان ناحکیم / حله‌های عاریت دان ای سلیم\nگرچه دزدی حله‌ای پوشیده است / دست تو چون گیرد آن ببریده‌دست\nچون شبانه از شتر آمد به زیر / کرد گفتش منزلم دورست و دیر\nبر نشستی اشترم را از پگاه / جو رها کردم کم از اخراج کاه\nگفت تا اکنون چه می‌کردیم پس / هوش تو کو نیست اندر خانه کس\nطبل افلاسم به چرخ سابعه / رفت و تو نشنیده‌ای بد واقعه\nگوش تو پر بوده است از طمع خام / پس طمع کر می‌کند کور ای غلام\nتا کلوخ و سنگ بشنید این بیان / مفلسست و مفلسست این قلتبان\nتا بشب گفتند و در صاحب شتر / بر نزد کو از طمع پر بود پر\nهست بر سمع و بصر مهر خدا / در حجب بس صورتست و بس صدا\nآنچ او خواهد رساند آن به چشم / از جمال و از کمال و از کرشم\nو آنچ او خواهد رساند آن به گوش / از سماع و از بشارت وز خروش\nکون پر چاره‌ست هیچت چاره نی / تا که نگشاید خدایت روزنی\nگرچه تو هستی کنون غافل از آن / وقت حاجت حق کند آن را عیان\nگفت پیغامبر که یزدان مجید / از پی هر درد درمان آفرید\nلیک زان درمان نبینی رنگ و بو / بهر درد خویش بی فرمان او\nچشم را ای چاره‌جو در لامکان / هین بنه چون چشم کشته سوی جان\nاین جهان از بی جهت پیدا شدست / که ز بی‌جایی جهان را جا شدست\nباز گرد از هست سوی نیستی / طالب ربی و ربانیستی\nجای دخلست این عدم از وی مرم / جای خرجست این وجود بیش و کم\nکارگاه صنع حق چون نیستیست / جز معطل در جهان هست کیست\nیاد ده ما را سخنهای دقیق / که ترا رحم آورد آن ای رفیق\nهم دعا از تو اجابت هم ز تو / ایمنی از تو مهابت هم ز تو\nگر خطا گفتیم اصلاحش تو کن / مصلحی تو ای تو سلطان سخن\nکیمیا داری که تبدیلش کنی / گرچه جوی خون بود نیلش کنی\nاین چنین میناگریها کار تست / این چنین اکسیرها اسرار تست\nآب را و خاک را بر هم زدی / ز آب و گل نقش تن آدم زدی\nنسبتش دادی و جفت و خال و عم / با هزار اندیشه و شادی و غم\nباز بعضی را رهایی داده‌ای / زین غم و شادی جدایی داده‌ای\nبرده‌ای از خویش و پیوند و سرشت / کرده‌ای در چشم او هر خوب زشت\nهر چه محسوس است او رد می‌کند / وانچ ناپیداست مسند می‌کند\nعشق او پیدا و معشوقش نهان / یار بیرون فتنهٔ او در جهان\nاین رها کن عشقهای صورتی / نیست بر صورت نه بر روی ستی\nآنچ معشوقست صورت نیست آن / خواه عشق این جهان خواه آن جهان\nآنچ بر صورت تو عاشق گشته‌ای / چون برون شد جان چرایش هشته‌ای\nصورتش بر جاست این سیری ز چیست / عاشقا وا جو که معشوق تو کیست\nآنچ محسوسست اگر معشوقه است / عاشقستی هر که او را حس هست\nچون وفا آن عشق افزون می‌کند / کی وفا صورت دگرگون می‌کند\nپرتو خورشید بر دیوار تافت / تابش عاریتی دیوار یافت\nبر کلوخی دل چه بندی ای سلیم / وا طلب اصلی که تابد او مقیم\nای که تو هم عاشقی بر عقل خویش / خویش بر صورت‌پرستان دیده بیش\nپرتو عقلست آن بر حس تو / عاریت می‌دان ذهب بر مس تو\nچون زراندودست خوبی در بشر / ورنه چون شد شاهد تر پیره خر\nچون فرشته بود همچون دیو شد / کان ملاحت اندرو عاریه بد\nاندک اندک می‌ستانند آن جمال / اندک اندک خشک می‌گردد نهال\nرو نعمره ننکسه بخوان / دل طلب کن دل منه بر استخوان\nکان جمال دل جمال باقیست / دولتش از آب حیوان ساقیست\nخود هم او آبست و هم ساقی و مست / هر سه یک شد چون طلسم تو شکست\nآن یکی را تو ندانی از قیاس / بندگی کن ژاژ کم خا ناشناس\nمعنی تو صورتست و عاریت / بر مناسب شادی و بر قافیت\nمعنی آن باشد که بستاند ترا / بی نیاز از نقش گرداند ترا\nمعنی آن نبود که کور و کر کند / مرد را بر نقش عاشق‌تر کند\nکور را قسمت خیال غم‌فزاست / بهرهٔ چشم این خیالات فناست\nحرف قرآن را ضریران معدنند / خر نبینند و به پالان بر زنند\nچون تو بینایی پی خر رو که جست / چند پالان دوزی ای پالان‌پرست\nخر چو هست آید یقین پالان ترا / کم نگردد نان چو باشد جان ترا\nپشت خر دکان و مال و مکسبست / در قلبت مایهٔ صد قالبست\nخر برهنه بر نشین ای بوالفضول / خر برهنه نی که راکب شد رسول\nالنبی قد رکب معروریا / والنبی قیل سافر ماشیا\nشد خر نفس تو بر میخیش بند / چند بگریزد ز کار و بار چند\nبار صبر و شکر او را بردنیست / خواه در صد سال و خواهی سی و بیست\nهیچ وازر وزر غیری بر نداشت / هیچ کس ندرود تا چیزی نکاشت\nطمع خامست آن مخور خام ای پسر / خام خوردن علت آرد در بشر\nکان فلانی یافت گنجی ناگهان / من همان خواهم مه کار و مه دکان\nکار بختست آن و آن هم نادرست / کسب باید کرد تا تن قادرست\nکسب کردن گنج را مانع کیست / پا مکش از کار آن خود در پیست\nتا نگردی تو گرفتار اگر / که اگر این کردمی یا آن دگر\nکز اگر گفتن رسول با وفاق / منع کرد و گفت آن هست از نفاق\nکان منافق در اگر گفتن بمرد / وز اگر گفتن به جز حسرت نبرد",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2019",
        "title": "بخش ۱۹ - مثل",
        "content": "آن غریبی خانه می‌جست از شتاب / دوستی بردش سوی خانهٔ خراب\nگفت او این را اگر سقفی بدی / پهلوی من مر ترا مسکن شدی\nهم عیال تو بیاسودی اگر / در میانه داشتی حجرهٔ دگر\nگفت آری پهلوی یاران بهست / لیک ای جان در اگر نتوان نشست\nاین همه عالم طلب‌کار خوشند / وز خوش تزویر اندر آتشند\nطالب زر گشته جمله پیر و خام / لیک قلب از زر نداند چشم عام\nپرتوی بر قلب زد خالص ببین / بی محک زر را مکن از ظن گزین\nگر محک داری گزین کن ور نه رو / نزد دانا خویشتن را کن گرو\nیا محک باید میان جان خویش / ور ندانی ره مرو تنها تو پیش\nبانگ غولان هست بانگ آشنا / آشنایی که کشد سوی فنا\nبانگ می‌دارد که هان ای کاروان / سوی من آیید نک راه و نشان\nنام هر یک می‌برد غول ای فلان / تا کند آن خواجه را از آفلان\nچون رسد آنجا ببیند گرگ و شیر / عمر ضایع راه دور و روز دیر\nچون بود آن بانگ غول آخر بگو / مال خواهم جاه خواهم و آب رو\nاز درون خویش این آوازها / منع کن تا کشف گردد رازها\nذکر حق کن بانگ غولان را بسوز / چشم نرگس را ازین کرکس بدوز\nصبح کاذب را ز صادق وا شناس / رنگ می را باز دان از رنگ کاس\nتا بود کز دیدگان هفت رنگ / دیده‌ای پیدا کند صبر و درنگ\nرنگها بینی به جز این رنگها / گوهران بینی به جای سنگها\nگوهر چه بلک دریایی شوی / آفتاب چرخ‌پیمایی شوی\nکارکن در کارگه باشد نهان / تو برو در کارگه بینش عیان\nکار چون بر کارکن پرده تنید / خارج آن کار نتوانیش دید\nکارگه چون جای باش عاملست / آنک بیرونست از وی غافلست\nپس در آ در کارگه یعنی عدم / تا ببینی صنع و صانع را بهم\nکارگه چون جای روشن‌دیدگیست / پس برون کارگه پوشیدگیست\nرو بهستی داشت فرعون عنود / لاجرم از کارگاهش کور بود\nلاجرم می‌خواست تبدیل قدر / تا قضا را باز گرداند ز در\nخود قضا بر سبلت آن حیله‌مند / زیر لب می‌کرد هر دم ریش‌خند\nصد هزاران طفل کشت او بی‌گناه / تا بگردد حکم و تقدیر اله\nتا که موسی نبی ناید برون / کرد در گردن هزاران ظلم و خون\nآن همه خون کرد و موسی زاده شد / وز برای قهر او آماده شد\nگر بدیدی کارگاه لایزال / دست و پایش خشک گشتی ز احتیال\nاندرون خانه‌اش موسی معاف / وز برون می‌کشت طفلان را گزاف\nهمچو صاحب‌نفس کو تن پرورد / بر دگر کس ظن حقدی می‌برد\nکین عدو و آن حسود و دشمنست / خود حسود و دشمن او آن تنست\nاو چو فرعون و تنش موسی او / او به بیرون می‌دود که کو عدو\nنفسش اندر خانهٔ تن نازنین / بر دگر کس دست می‌خاید به کین",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2020",
        "title": "بخش ۲۰ - ملامت کردن مردم شخصی را کی مادرش را کشت به تهمت",
        "content": "آن یکی از خشم مادر را بکشت / هم به زخم خنجر و هم زخم مشت\nآن یکی گفتش که از بد گوهری / یاد ناوردی تو حق مادری\nهی تو مادر را چرا کشتی بگو / او چه کرد آخر بگو ای زشت‌خو\nگفت کاری کرد کان عار ویست / کشتمش کان خاک ستار ویست\nگفت آن کس را بکش ای محتشم / گفت پس هر روز مردی را کشم\nکشتم او را رستم از خونهای خلق / نای او برم بهست از نای خلق\nنفس تست آن مادر بد خاصیت / که فساد اوست در هر ناحیت\nهین بکش او را که بهر آن دنی / هر دمی قصد عزیزی می‌کنی\nاز وی این دنیای خوش بر تست تنگ / از پی او با حق و با خلق جنگ\nنفس کشتی باز رستی ز اعتذار / کس ترا دشمن نماند در دیار\nگر شکال آرد کسی بر گفت ما / از برای انبیا و اولیا\nکانبیا را نی که نفس کشته بود / پس چراشان دشمنان بود و حسود\nگوش نه تو ای طلب‌کار صواب / بشنو این اشکال و شبهت را جواب\nدشمن خود بوده‌اند آن منکران / زخم بر خود می‌زدند ایشان چنان\nدشمن آن باشد که قصد جان کند / دشمن آن نبود که خود جان می‌کند\nنیست خفاشک عدو آفتاب / او عدو خویش آمد در حجاب\nتابش خورشید او را می‌کشد / رنج او خورشید هرگز کی کشد\nدشمن آن باشد کزو آید عذاب / مانع آید لعل را از آفتاب\nمانع خویشند جملهٔ کافران / از شعاع جوهر پیغامبران\nکی حجاب چشم آن فردند خلق / چشم خود را کور و کژ کردند خلق\nچون غلام هندوی کو کین کشد / از ستیزهٔ خواجه خود را می‌کشد\nسرنگون می‌افتد از بام سرا / تا زیانی کرده باشد خواجه را\nگر شود بیمار دشمن با طبیب / ور کند کودک عداوت با ادیب\nدر حقیقت ره‌زن جان خودند / راه عقل و جان خود را خود زدند\nگازری گر خشم گیرد ز آفتاب / ماهیی گر خشم می‌گیرد ز آب\nتو یکی بنگر کرا دارد زیان / عاقبت که بود سیاه‌اختر از آن\nگر ترا حق آفریند زشت‌رو / هان مشو هم زشت‌رو هم زشت‌خو\nور برد کفشت مرو در سنگ‌لاخ / ور دو شاخستت مشو تو چار شاخ\nتو حسودی کز فلان من کمترم / می‌فزاید کمتری در اخترم\nخود حسد نقصان و عیبی دیگرست / بلک از جمله کمیها بترست\nآن بلیس از ننگ و عار کمتری / خویش را افکند در صد ابتری\nاز حسد می‌خواست تا بالا بود / خود چه بالا بلک خون‌پالا بود\nآن ابوجهل از محمد ننگ داشت / وز حسد خود را به بالا می‌فراشت\nبوالحکم نامش بد و بوجهل شد / ای بسا اهل از حسد نااهل شد\nمن ندیدم در جهان جست و جو / هیچ اهلیت به از خوی نکو\nانبیا را واسطه زان کرد حق / تا پدید آید حسدها در قلق\nزانک کس را از خدا عاری نبود / حاسد حق هیچ دیاری نبود\nآن کسی کش مثل خود پنداشتی / زان سبب با او حسد برداشتی\nچون مقرر شد بزرگی رسول / پس حسد ناید کسی را از قبول\nپس بهر دوری ولیی قایمست / تا قیامت آزمایش دایمست\nهر که را خوی نکو باشد برست / هر کسی کو شیشه‌دل باشد شکست\nپس امام حی قایم آن ولیست / خواه از نسل عمر خواه از علیست\nمهدی و هادی ویست ای راه‌جو / هم نهان و هم نشسته پیش رو\nاو چو نورست و خرد جبریل اوست / وان ولی کم ازو قندیل اوست\nوانک زین قندیل کم مشکات ماست / نور را در مرتبه ترتیبهاست\nزانک هفصد پرده دارد نور حق / پرده‌های نور دان چندین طبق\nاز پس هر پرده قومی را مقام / صف صف‌اند این پرده‌هاشان تا امام\nاهل صف آخرین از ضعف خویش / چشمشان طاقت ندارد نور بیش\nوان صف پیش از ضعیفی بصر / تاب نارد روشنایی بیشتر\nروشنایی کو حیات اولست / رنج جان و فتنهٔ این احولست\nاحولیها اندک اندک کم شود / چون ز هفصد بگذرد او یم شود\nآتشی که اصلاح آهن یا زرست / کی صلاح آبی و سیب ترست\nسیب و آبی خامیی دارد خفیف / نی چو آهن تابشی خواهد لطیف\nلیک آهن را لطیف آن شعله‌هاست / کو جذوب تابش آن اژدهاست\nهست آن آهن فقیر سخت‌کش / زیر پتک و آتش است او سرخ و خوش\nحاجب آتش بود بی واسطه / در دل آتش رود بی رابطه\nبی‌حجاب آب و فرزندان آب / پختگی ز آتش نیابند و خطاب\nواسطه دیگی بود یا تابه‌ای / همچو پا را در روش پاتابه‌ای\nیا مکانی در میان تا آن هوا / می‌شود سوزان و می‌آرد بما\nپس فقیر آنست کو بی واسطه‌ست / شعله‌ها را با وجودش رابطه‌ست\nپس دل عالم ویست ایرا که تن / می‌رسد از واسطهٔ این دل بفن\nدل نباشد تن چه داند گفت و گو / دل نجوید تن چه داند جست و جو\nپس نظرگاه شعاع آن آهنست / پس نظرگاه خدا دل نه تنست\nبس مثال و شرح خواهد این کلام / لیک ترسم تا نلغزد وهم عام\nتا نگردد نیکوی ما بدی / اینک گفتم هم نبد جز بی‌خودی\nپای کژ را کفش کژ بهتر بود / مر گدا را دستگه بر در بود",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2021",
        "title": "بخش ۲۱ - امتحان پادشاه به آن دو غلام کی نو خریده بود",
        "content": "پادشاهی دو غلام ارزان خرید / با یکی زان دو سخن گفت و شنید\nیافتش زیرک‌دل و شیرین جواب / از لب شکر چه زاید شکرآب\nآدمی مخفیست در زیر زبان / این زبان پرده‌ست بر درگاه جان\nچونک بادی پرده را در هم کشید / سر صحن خانه شد بر ما پدید\nکاندر آن خانه گهر یا گندمست / گنج زر یا جمله مار و کزدمست\nیا درو گنجست و ماری بر کران / زانک نبود گنج زر بی پاسبان\nبی تامل او سخن گفتی چنان / کز پس پانصد تامل دیگران\nگفتیی در باطنش دریاستی / جمله دریا گوهر گویاستی\nنور هر گوهر کزو تابان شدی / حق و باطل را ازو فرقان شدی\nنور فرقان فرق کردی بهر ما / ذره ذره حق و باطل را جدا\nنور گوهر نور چشم ما شدی / هم سؤال و هم جواب از ما بدی\nچشم کژ کردی دو دیدی قرص ماه / چون سؤالست این نظر در اشتباه\nراست گردان چشم را در ماهتاب / تا یکی بینی تو مه را نک جواب\nفکرتت که کژ مبین نیکو نگر / هست هم نور و شعاع آن گهر\nهر جوابی کان ز گوش آید بدل / چشم گفت از من شنو آن را بهل\nگوش دلاله‌ست و چشم اهل وصال / چشم صاحب حال و گوش اصحاب قال\nدر شنود گوش تبدیل صفات / در عیان دیده‌ها تبدیل ذات\nز آتش ار علمت یقین شد از سخن / پختگی جو در یقین منزل مکن\nتا نسوزی نیست آن عین الیقین / این یقین خواهی در آتش در نشین\nگوش چون نافذ بود دیده شود / ورنه قل در گوش پیچیده شود\nاین سخن پایان ندارد باز گرد / تا که شه با آن غلامانش چه کرد",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2022",
        "title": "بخش ۲۲ - براه کردن شاه یکی را از آن دو غلام و ازین دیگر پرسیدن",
        "content": "آن غلامک را چو دید اهل ذکا / آن دگر را کرد اشارت که بیا\nکاف رحمت گفتمش تصغیر نیست / جد گود فرزندکم تحقیر نیست\nچون بیامد آن دوم در پیش شاه / بود او گنده‌دهان دندان سیاه\nگرچه شه ناخوش شد از گفتار او / جست و جویی کرد هم ز اسرار او\nگفت با این شکل و این گند دهان / دور بنشین لیک آن سوتر مران\nکه تو اهل نامه و رقعه بدی / نه جلیس و یار و هم‌بقعه بدی\nتا علاج آن دهان تو کنیم / تو حبیب و ما طبیب پر فنیم\nبهر کیکی نو گلیمی سوختن / نیست لایق از تو دیده دوختن\nبا همه بنشین دو سه دستان بگو / تا ببینم صورت عقلت نکو\nآن ذکی را پس فرستاد او به کار / سوی حمامی که رو خود را بخار\nوین دگر را گفت خه تو زیرکی / صد غلامی در حقیقت نه یکی\nآن نه‌ای که خواجه‌تاش تو نمود / از تو ما را سرد می‌کرد آن حسود\nگفت او دزد و کژست و کژنشین / حیز و نامرد و چنینست و چنین\nگفت پیوسته بدست او راست‌گو / راست‌گویی من ندیدستم چو او\nراست‌گویی در نهادش خلقتیست / هرچه گوید من نگویم آن تهیست\nکژ ندانم آن نکواندیش را / متهم دارم وجود خویش را\nباشد او در من ببیند عیبها / من نبینم در وجود خود شها\nهر کسی گر عیب خود دیدی ز پیش / کی بدی فارغ وی از اصلاح خویش\nغافل‌اند این خلق از خود ای پدر / لاجرم گویند عیب همدگر\nمن نبینم روی خود را ای شمن / من ببینم روی تو تو روی من\nآنکسی که او ببیند روی خویش / نور او از نور خلقانست بیش\nگر بیمرد دید او باقی بود / زانک دیدش دید خلاقی بود\nنور حسی نبود آن نوری که او / روی خود محسوس بیند پیش رو\nگفت اکنون عیبهای او بگو / آنچنان که گفت او از عیب تو\nتا بدانم که تو غمخوار منی / کدخدای ملکت و کار منی\nگفت ای شه من بگویم عیبهاش / گرچه هست او مر مرا خوش خواجه‌تاش\nعیب او مهر و وفا و مردمی / عیب او صدق و ذکا و همدمی\nکمترین عیبش جوامردی و داد / آن جوامردی که جان را هم بداد\nصد هزاران جان خدا کرده پدید / چه جوامردی بود کان را ندید\nور بدیدی کی بجان بخلش بدی / بهر یک جان کی چنین غمگین شدی\nبر لب جو بخل آب آن را بود / کو ز جوی آب نابینا بود\nگفت پیغامبر که هر که از یقین / داند او پاداش خود در یوم دین\nکه یکی را ده عوض می‌آیدش / هر زمان جودی دگرگون زایدش\nجود جمله از عوضها دیدنست / پس عوض دیدن ضد ترسیدنست\nبخل نادیدن بود اعواض را / شاد دارد دید در خواض را\nپس بعالم هیچ کس نبود بخیل / زانک کس چیزی نبازد بی بدیل\nپس سخا از چشم آمد نه ز دست / دید دارد کار جز بینا نرست\nعیب دیگر این که خودبین نیست او / هست او در هستی خود عیب‌جو\nعیب‌گوی و عیب‌جوی خود بدست / با همه نیکو و با خود بد بدست\nگفت شه جلدی مکن در مدح یار / مدح خود در ضمن مدح او میار\nزانک من در امتحان آرم ورا / شرمساری آیدت در ما ورا",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2023",
        "title": "بخش ۲۳ - قسم غلام در صدق و وفای یار خود از طهارت ظن خود",
        "content": "گفت نه والله بالله العظیم / مالک الملک و به رحمان و رحیم\nآن خدایی که فرستاد انبیا / نه بحاجت بل بفضل و کبریا\nآن خداوندی که از خاک ذلیل / آفرید او شهسواران جلیل\nپاکشان کرد از مزاج خاکیان / بگذرانید از تک افلاکیان\nبر گرفت از نار و نور صاف ساخت / وانگه او بر جملهٔ انوار تاخت\nآن سنابرقی که بر ارواح تافت / تا که آدم معرفت زان نور یافت\nآن کز آدم رست و دست شیث چید / پس خلیفه‌ش کرد آدم کان بدید\nنوح از آن گوهر که برخوردار بود / در هوای بحر جان دربار بود\nجان ابراهیم از آن انوار زفت / بی حذر در شعله‌های نار رفت\nچونک اسمعیل در جویش فتاد / پیش دشنهٔ آبدارش سر نهاد\nجان داوود از شعاعش گرم شد / آهن اندر دست‌بافش نرم شد\nچون سلیمان بد وصالش را رضیع / دیو گشتش بنده فرمان و مطیع\nدر قضا یعقوب چون بنهاد سر / چشم روشن کرد از بوی پسر\nیوسف مه‌رو چو دید آن آفتاب / شد چنان بیدار در تعبیر خواب\nچون عصا از دست موسی آب خورد / ملکت فرعون را یک لقمه کرد\nنردبانش عیسی مریم چو یافت / بر فراز گنبد چارم شتافت\nچون محمد یافت آن ملک و نعیم / قرص مه را کرد او در دم دو نیم\nچون ابوبکر آیت توفیق شد / با چنان شه صاحب و صدیق شد\nچون عمر شیدای آن معشوق شد / حق و باطل را چو دل فاروق شد\nچونک عثمان آن عیان را عین گشت / نور فایض بود و ذی النورین گشت\nچون ز رویش مرتضی شد درفشان / گشت او شیر خدا در مرج جان\nچون جنید از جند او دید آن مدد / خود مقاماتش فزون شد از عدد\nبایزید اندر مزیدش راه دید / نام قطب العارفین از حق شنید\nچونک کرخی کرخ او را شد حرس / شد خلیفهٔ عشق و ربانی نفس\nپور ادهم مرکب آن سو راند شاد / گشت او سلطان سلطانان داد\nوان شقیق از شق آن راه شگرف / گشت او خورشید رای و تیز طرف\nصد هزاران پادشاهان نهان / سر فرازانند زان سوی جهان\nنامشان از رشک حق پنهان بماند / هر گدایی نامشان را بر نخواند\nحق آن نور و حق نورانیان / کاندر آن بحرند همچون ماهیان\nبحر جان و جان بحر ار گویمش / نیست لایق نام نو می‌جویمش\nحق آن آنی که این و آن ازوست / مغزها نسبت بدو باشند پوست\nکه صفات خواجه‌تاش و یار من / هست صد چندان که این گفتار من\nآنچ می‌دانم ز وصف آن ندیم / باورت ناید چه گویم ای کریم\nشاه گفت اکنون از آن خود بگو / چند گویی آن این و آن او\nتو چه داری و چه حاصل کرده‌ای / از تک دریا چه در آورده‌ای\nروز مرگ این حس تو باطل شود / نور جان داری که یار دل شود\nدر لحد کین چشم را خاک آگند / هست آنچ گور را روشن کند\nآن زمان که دست و پایت بر درد / پر و بالت هست تا جان بر پرد\nآن زمان کین جان حیوانی نماند / جان باقی بایدت بر جا نشاند\nشرط من جا بالحسن نه کردنست / این حسن را سوی حضرت بردنست\nجوهری داری ز انسان یا خری / این عرضها که فنا شد چون بری\nاین عرضهای نماز و روزه را / چونک لایبقی زمانین انتفی\nنقل نتوان کرد مر اعراض را / لیک از جوهر برند امراض را\nتا مبدل گشت جوهر زین عرض / چون ز پرهیزی که زایل شد مرض\nگشت پرهیز عرض جوهر بجهد / شد دهان تلخ از پرهیز شهد\nاز زراعت خاکها شد سنبله / داروی مو کرد مو را سلسله\nآن نکاح زن عرض بد شد فنا / جوهر فرزند حاصل شد ز ما\nجفت کردن اسپ و اشتر را عرض / جوهر کره بزاییدن غرض\nهست آن بستان نشاندن هم عرض / کشت جوهر گشت بستان نک غرض\nهم عرض دان کیمیا بردن به کار / جوهری زان کیمیا گر شد بیار\nصیقلی کردن عرض باشد شها / زین عرض جوهر همی‌زاید صفا\nپس مگو که من عملها کرده‌ام / دخل آن اعراض را بنما مرم\nاین صفت کردن عرض باشد خمش / سایهٔ بز را پی قربان مکش\nگفت شاها بی قنوط عقل نیست / گر تو فرمایی عرض را نقل نیست\nپادشاها جز که یاس بنده نیست / گر عرض کان رفت باز آینده نیست\nگر نبودی مر عرض را نقل و حشر / فعل بودی باطل و اقوال فشر\nاین عرضها نقل شد لونی دگر / حشر هر فانی بود کونی دگر\nنقل هر چیزی بود هم لایقش / لایق گله بود هم سایقش\nوقت محشر هر عرض را صورتیست / صورت هر یک عرض را نوبتیست\nبنگر اندر خود نه تو بودی عرض / جنبش جفتی و جفتی با غرض\nبنگر اندر خانه و کاشانه‌ها / در مهندس بود چون افسانه‌ها\nآن فلان خانه که ما دیدیم خوش / بود موزون صفه و سقف و درش\nاز مهندس آن عرض و اندیشه‌ها / آلت آورد و ستون از بیشه‌ها\nچیست اصل و مایهٔ هر پیشه‌ای / جز خیال و جز عرض و اندیشه‌ای\nجمله اجزای جهان را بی غرض / در نگر حاصل نشد جز از عرض\nاول فکر آخر آمد در عمل / بنیت عالم چنان دان در ازل\nمیوه‌ها در فکر دل اول بود / در عمل ظاهر بخر می‌شود\nچون عمل کردی شجر بنشاندی / اندر آخر حرف اول خواندی\nگرچه شاخ و برگ و بیخش اولست / آن همه از بهر میوه مرسلست\nپس سری که مغز آن افلاک بود / اندر آخر خواجهٔ لولاک بود\nنقل اعراضست این بحث و مقال / نقل اعراضست این شیر و شگال\nجمله عالم خود عرض بودند تا / اندرین معنی بیامد هل اتی\nاین عرضها از چه زاید از صور / وین صور هم از چه زاید از فکر\nاین جهان یک فکرتست از عقل کل / عقل چون شاهست و صورتها رسل\nعالم اول جهان امتحان / عالم ثانی جزای این و آن\nچاکرت شاها جنایت می‌کند / آن عرض زنجیر و زندان می‌شود\nبنده‌ات چون خدمت شایسته کرد / آن عرض نی خلعتی شد در نبرد\nاین عرض با جوهر آن بیضست و طیر / این از آن و آن ازین زاید بسیر\nگفت شاهنشه چنین گیر المراد / این عرضهای تو یک جوهر نزاد\nگفت مخفی داشتست آن را خرد / تا بود غیب این جهان نیک و بد\nزانک گر پیدا شدی اشکال فکر / کافر و مؤمن نگفتی جز که ذکر\nپس عیان بودی نه غیب ای شاه این / نقش دین و کفر بودی بر جبین\nکی درین عالم بت و بتگر بدی / چون کسی را زهره تسخر بدی\nپس قیامت بودی این دنیای ما / در قیامت کی کند جرم و خطا\nگفت شه پوشید حق پاداش بد / لیک از عامه نه از خاصان خود\nگر به دامی افکنم من یک امیر / از امیران خفیه دارم نه از وزیر\nحق به من بنمود پس پاداش کار / وز صورهای عملها صد هزار\nتو نشانی ده که من دانم تمام / ماه را بر من نمی‌پوشد غمام\nگفت پس از گفت من مقصود چیست / چون تو می‌دانی که آنچ بود چیست\nگفت شه حکمت در اظهار جهان / آنک دانسته برون آید عیان\nآنچ می‌دانست تا پیدا نکرد / بر جهان ننهاد رنج طلق و درد\nیک زمان بی کار نتوانی نشست / تا بدی یا نیکیی از تو نجست\nاین تقاضاهای کار از بهر آن / شد موکل تا شود سرت عیان\nپس کلابهٔ تن کجا ساکن شود / چون سر رشتهٔ ضمیرش می‌کشد\nتاسهٔ تو شد نشان آن کشش / بر تو بی کاری بود چون جان‌کنش\nاین جهان و آن جهان زاید ابد / هر سبب مادر اثر از وی ولد\nچون اثر زایید آن هم شد سبب / تا بزاید او اثرهای عجب\nاین سببها نسل بر نسلست لیک / دیده‌ای باید منور نیک نیک\nشاه با او در سخن اینجا رسید / یا بدید از وی نشانی یا ندید\nگر بدید آن شاه جویا دور نیست / لیک ما را ذکر آن دستور نیست\nچون ز گرمابه بیامد آن غلام / سوی خویشش خواند آن شاه و همام\nگفت صحا لک نعیم دائم / بس لطیفی و ظریف و خوب‌رو\nای دریغا گر نبودی در تو آن / که همی‌گوید برای تو فلان\nشاد گشتی هر که رویت دیدیی / دیدنت ملک جهان ارزیدیی\nگفت رمزی زان بگو ای پادشاه / کز برای من بگفت آن دین‌تباه\nگفت اول وصف دوروییت کرد / کاشکارا تو دوایی خفیه درد\nخبث یارش را چو از شه گوش کرد / در زمان دریای خشمش جوش کرد\nکف برآورد آن غلام و سرخ گشت / تا که موج هجو او از حد گذشت\nکو ز اول دم که با من یار بود / همچو سگ در قحط بس گه‌خوار بود\nچون دمادم کرد هجوش چون جرس / دست بر لب زد شهنشاهش که بس\nگفت دانستم ترا از وی بدان / از تو جان گنده‌ست و از یارت دهان\nپس نشین ای گنده‌جان از دور تو / تا امیر او باشد و مامور تو\nدر حدیث آمد که تسبیح از ریا / همچو سبزهٔ گولخن دان ای کیا\nپس بدان که صورت خوب و نکو / با خصال بد نیرزد یک تسو\nور بود صورت حقیر و ناپذیر / چون بود خلقش نکو در پاش میر\nصورت ظاهر فنا گردد بدان / عالم معنی بماند جاودان\nچند بازی عشق با نقش سبو / بگذر از نقش سبو رو آب جو\nصورتش دیدی ز معنی غافلی / از صدف دری گزین گر عاقلی\nاین صدفهای قوالب در جهان / گرچه جمله زنده‌اند از بحر جان\nلیک اندر هر صدف نبود گهر / چشم بگشا در دل هر یک نگر\nکان چه دارد وین چه دارد می‌گزین / زانک کم‌یابست آن در ثمین\nگر به صورت می‌روی کوهی به شکل / در بزرگی هست صد چندان که لعل\nهم به صورت دست و پا و پشم تو / هست صد چندان که نقش چشم تو\nلیک پوشیده نباشد بر تو این / کز همه اعضا دو چشم آمد گزین\nاز یک اندیشه که آید در درون / صد جهان گردد به یک دم سرنگون\nجسم سلطان گر به صورت یک بود / صد هزاران لشکرش در پی دود\nباز شکل و صورت شاه صفی / هست محکوم یکی فکر خفی\nخلق بی‌پایان ز یک اندیشه بین / گشته چون سیلی روانه بر زمین\nهست آن اندیشه پیش خلق خرد / لیک چون سیلی جهان را خورد و برد\nپس چو می‌بینی که از اندیشه‌ای / قایمست اندر جهان هر پیشه‌ای\nخانه‌ها و قصرها و شهرها / کوهها و دشتها و نهرها\nهم زمین و بحر و هم مهر و فلک / زنده از وی همچو کز دریا سمک\nپس چرا از ابلهی پیش تو کور / تن سلیمانست و اندیشه چو مور\nمی‌نماید پیش چشمت که بزرگ / هست اندیشه چو موش و کوه گرگ\nعالم اندر چشم تو هول و عظیم / ز ابر و رعد و چرخ داری لرز و بیم\nوز جهان فکرتی ای کم ز خر / ایمن و غافل چو سنگ بی‌خبر\nزانک نقشی وز خرد بی‌بهره‌ای / آدمی خو نیستی خرکره‌ای\nسایه را تو شخص می‌بینی ز جهل / شخص از آن شد نزد تو بازی و سهل\nباش تا روزی که آن فکر و خیال / بر گشاید بی‌حجابی پر و بال\nکوهها بینی شده چون پشم نرم / نیست گشته این زمین سرد و گرم\nنه سما بینی نه اختر نه وجود / جز خدای واحد حی ودود\nیک فسانه راست آمد یا دروغ / تا دهد مر راستیها را فروغ",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2024",
        "title": "بخش ۲۴ - حسد کردن حشم بر غلام خاص",
        "content": "پادشاهی بنده‌ای را از کرم / بر گزیده بود بر جملهٔ حشم\nجامگی او وظیفهٔ چل امیر / ده یک قدرش ندیدی صد وزیر\nاز کمال طالع و اقبال و بخت / او ایازی بود و شه محمود وقت\nروح او با روح شه در اصل خویش / پیش ازین تن بوده هم پیوند و خویش\nکار آن دارد که پیش از تن بدست / بگذر از اینها که نو حادث شدست\nکار عارف‌راست کو نه احولست / چشم او بر کشتهای اولست\nآنچ گندم کاشتندش و آنچ جو / چشم او آنجاست روز و شب گرو\nآنچ آبستست شب جز آن نزاد / حیله‌ها و مکرها بادست باد\nکی کند دل خوش به حیلتهای گش / آنک بیند حیلهٔ حق بر سرش\nاو درون دام و دامی می‌نهد / جان تو نی آن جهد نی این جهد\nگر بروید ور بریزد صد گیاه / عاقبت بر روید آن کشتهٔ اله\nکشت نو کارند بر کشت نخست / این دوم فانیست و آن اول درست\nتخم اول کامل و بگزیده است / تخم ثانی فاسد و پوسیده است\nافکن این تدبیر خود را پیش دوست / گرچه تدبیرت هم از تدبیر اوست\nکار آن دارد که حق افراشتست / آخر آن روید که اول کاشتست\nهرچه کاری از برای او بکار / چون اسیر دوستی ای دوستدار\nگرد نفس دزد و کار او مپیچ / هرچه آن نه کار حق هیچست هیچ\nپیش از آنک روز دین پیدا شود / نزد مالک دزد شب رسوا شود\nرخت دزدیده بتدبیر و فنش / مانده روز داوری بر گردنش\nصد هزاران عقل با هم بر جهند / تا بغیر دام او دامی نهند\nدام خود را سخت‌تر یابند و بس / کی نماید قوتی با باد خس\nگر تو گویی فایدهٔ هستی چه بود / در سؤالت فایده هست ای عنود\nگر ندارد این سؤالت فایده / چه شنویم این را عبث بی عایده\nور سالت را بسی فایده‌هاست / پس جهان بی فایده آخر چراست\nور جهان از یک جهت بی فایده‌ست / از جهتهای دگر پر عایده‌ست\nفایدهٔ تو گر مرا فایده نیست / مر ترا چون فایده‌ست از وی مه‌ایست\nحسن یوسف عالمی را فایده / گرچه بر اخوان عبث بد زایده\nلحن داوودی چنان محبوب بود / لیک بر محروم بانگ چوب بود\nآب نیل از آب حیوان بد فزون / لیک بر محروم و منکر بود خون\nهست بر مؤمن شهیدی زندگی / بر منافق مردنست و ژندگی\nچیست در عالم بگو یک نعمتی / که نه محرومند از وی امتی\nگاو و خر را فایده چه در شکر / هست هر جان را یکی قوتی دگر\nلیک گر آن قوت بر وی عارضیست / پس نصیحت کردن او را رایضیست\nچون کسی کو از مرض گل داشت دوست / گرچه پندارد که آن خود قوت اوست\nقوت اصلی را فرامش کرده است / روی در قوت مرض آورده است\nنوش را بگذاشته سم خورده است / قوت علت را چو چربش کرده است\nقوت اصلی بشر نور خداست / قوت حیوانی مرورا ناسزاست\nلیک از علت درین افتاد دل / که خورد او روز و شب زین آب و گل\nروی زرد و پای سست و دل سبک / کو غذای والسما ذات الحبک\nآن غذای خاصگان دولتست / خوردن آن بی گلو و آلتست\nشد غذای آفتاب از نور عرش / مر حسود و دیو را از دود فرش\nدر شهیدان یرزقون فرمود حق / آن غذا را نی دهان بد نی طبق\nدل ز هر یاری غذایی می‌خورد / دل ز هر علمی صفایی می‌برد\nصورت هر آدمی چون کاسه ایست / چشم از معنی او حساسه ایست\nاز لقای هر کسی چیزی خوری / وز قران هر قرین چیزی بری\nچون ستاره با ستاره شد قرین / لایق هر دو اثر زاید یقین\nچون قران مرد و زن زاید بشر / وز قران سنگ و آهن شد شرر\nوز قران خاک با بارانها / میوه‌ها و سبزه و ریحانها\nوز قران سبزه‌ها با آدمی / دلخوشی و بی‌غمی و خرمی\nوز قران خرمی با جان ما / می‌بزاید خوبی و احسان ما\nقابل خوردن شود اجسام ما / چون بر آید از تفرج کام ما\nسرخ رویی از قران خون بود / خون ز خورشید خوش گلگون بود\nبهترین رنگها سرخی بود / وان ز خورشیدست و از وی می‌رسد\nهر زمینی کان قرین شد با زحل / شوره گشت و کشت را نبود محل\nقوت اندر فعل آید ز اتفاق / چون قران دیو با اهل نفاق\nاین معانی راست از چرخ نهم / بی همه طاق و طرم طاق و طرم\nخلق را طاق و طرم عاریتست / امر را طاق و طرم ماهیتست\nاز پی طاق و طرم خواری کشند / بر امید عز در خواری خوشند\nبر امید عز ده‌روزهٔ خدوک / گردن خود کرده‌اند از غم چو دوک\nچون نمی‌آیند اینجا که منم / کاندرین عز آفتاب روشنم\nمشرق خورشید برج قیرگون / آفتاب ما ز مشرقها برون\nمشرق او نسبت ذرات او / نه بر آمد نه فرو شد ذات او\nما که واپس ماند ذرات وییم / در دو عالم آفتاب بی فییم\nباز گرد شمس می‌گردم عجب / هم ز فر شمس باشد این سبب\nشمس باشد بر سببها مطلع / هم ازو حبل سببها منقطع\nصد هزاران بار ببریدم امید / از کی از شمس این شما باور کنید\nتو مرا باور مکن کز آفتاب / صبر دارم من و یا ماهی ز آب\nور شوم نومید نومیدی من / عین صنع آفتابست ای حسن\nعین صنع از نفس صانع چون برد / هیچ هست از غیر هستی چون چرد\nجمله هستیها ازین روضه چرند / گر براق و تازیان ور خود خرند\nوانک گردشها از آن دریا ندید / هر دم آرد رو به محرابی جدید\nاو ز بحر عذب آب شور خورد / تا که آب شور او را کور کرد\nبحر می‌گوید به دست راست خور / ز آب من ای کور تا یابی بصر\nهست دست راست اینجا ظن راست / کو بداند نیک و بد را کز کجاست\nنیزه‌گردانیست ای نیزه که تو / راست می‌گردی گهی گاهی دوتو\nما ز عشق شمس دین بی ناخنیم / ورنه ما آن کور را بینا کنیم\nهان ضیاء الحق حسام الدین تو زود / داروش کن کوری چشم حسود\nتوتیای کبریای تیزفعل / داروی ظلمت‌کش استیزفعل\nآنک گر بر چشم اعمی بر زند / ظلمت صد ساله را زو بر کند\nجمله کوران را دواکن جز حسود / کز حسودی بر تو می‌آرد جحود\nمر حسودت را اگر چه آن منم / جان مده تا همچنین جان می‌کنم\nآنک او باشد حسود آفتاب / وانک می‌رنجد ز بود آفتاب\nاینت درد بی‌دوا کوراست آه / اینت افتاده ابد در قعر چاه\nنفی خورشید ازل بایست او / کی برآید این مراد او بگو\nباز آن باشد که باز آید به شاه / باز کورست آنک شد گم‌کرده راه\nراه را گم کرد و در ویران فتاد / باز در ویران بر جغدان فتاد\nاو همه نورست از نور رضا / لیک کورش کرد سرهنگ قضا\nخاک در چشمش زد و از راه برد / در میان جغد و ویرانش سپرد\nبر سری جغدانش بر سر می‌زنند / پر و بال نازنینش می‌کنند\nولوله افتاد در جغدان که ها / باز آمد تا بگیرد جای ما\nچون سگان کوی پر خشم و مهیب / اندر افتادند در دلق غریب\nباز گوید من چه در خوردم به جغد / صد چنین ویران فدا کردم به جغد\nمن نخواهم بود اینجا می‌روم / سوی شاهنشاه راجع می‌شوم\nخویشتن مکشید ای جغدان که من / نه مقیمم می‌روم سوی وطن\nاین خراب آباد در چشم شماست / ورنه ما را ساعد شه ناز جاست\nجغد گفتا باز حیلت می‌کند / تا ز خان و مان شما را بر کند\nخانه‌های ما بگیرد او بمکر / برکند ما را به سالوسی ز وکر\nمی‌نماید سیری این حیلت‌پرست / والله از جمله حریصان بترست\nاو خورد از حرص طین را همچو دبس / دنبه مسپارید ای یاران به خرس\nلاف از شه می‌زند وز دست شه / تا برد او ما سلیمان را ز ره\nخود چه جنس شاه باشد مرغکی / مشنوش گر عقل داری اندکی\nجنس شاهست او و یا جنس وزیر / هیچ باشد لایق گوزینه سیر\nآنچ می‌گوید ز مکر و فعل و فن / هست سلطان با حشم جویای من\nاینت مالیخولیای ناپذیر / اینت لاف خام و دام گول‌گیر\nهر که این باور کند از ابلهیست / مرغک لاغر چه درخورد شهیست\nکمترین جغد ار زند بر مغز او / مر ورا یاری‌گری از شاه کو\nگفت باز ار یک پر من بشکند / بیخ جغدستان شهنشه بر کند\nجغد چه بود خود اگر بازی مرا / دل برنجاند کند با من جفا\nشه کند توده به هر شیب و فراز / صد هزاران خرمن از سرهای باز\nپاسبان من عنایات ویست / هر کجا که من روم شه در پیست\nدر دل سلطان خیال من مقیم / بی خیال من دل سلطان سقیم\nچون بپراند مرا شه در روش / می‌پرم بر اوج دل چون پرتوش\nهمچو ماه و آفتابی می‌پرم / پرده‌های آسمانها می‌درم\nروشنی عقلها از فکرتم / انفطار آسمان از فطرتم\nبازم و حیران شود در من هما / جغد کی بود تا بداند سر ما\nشه برای من ز زندان یاد کرد / صد هزاران بسته را آزاد کرد\nیک دمم با جغدها دمساز کرد / از دم من جغدها را باز کرد\nای خنک جغدی که در پرواز من / فهم کرد از نیکبختی راز من\nدر من آویزید تا نازان شوید / گرچه جغدانید شهبازان شوید\nآنک باشد با چنان شاهی حبیب / هر کجا افتد چرا باشد غریب\nهر که باشد شاه دردش را دوا / گر چو نی نالد نباشد بی نوا\nمالک ملک نیم من طبل‌خوار / طبل بازم می‌زند شه از کنار\nطبل باز من ندای ارجعی / حق گواه من به رغم مدعی\nمن نیم جنس شهنشه دور ازو / لیک دارم در تجلی نور ازو\nنیست جنسیت ز روی شکل و ذات / آب جنس خاک آمد در نبات\nباد جنس آتش آمد در قوام / طبع را جنس آمدست آخر مدام\nجنس ما چون نیست جنس شاه ما / مای ما شد بهر مای او فنا\nچون فنا شد مای ما او ماند فرد / پیش پای اسپ او گردم چو گرد\nخاک شد جان و نشانیهای او / هست بر خاکش نشان پای او\nخاک پایش شو برای این نشان / تا شوی تاج سر گردن‌کشان\nتا که نفریبد شما را شکل من / نقل من نوشید پیش از نقل من\nای بسا کس را که صورت راه زد / قصد صورت کرد و بر الله زد\nآخر این جان با بدن پیوسته است / هیچ این جان با بدن مانند هست\nتاب نور چشم با پیهست جفت / نور دل در قطرهٔ خونی نهفت\nشادی اندر گرده و غم در جگر / عقل چون شمعی درون مغز سر\nاین تعلقها نه بی کیفست و چون / عقلها در دانش چونی زبون\nجان کل با جان جزو آسیب کرد / جان ازو دری ستد در جیب کرد\nهمچو مریم جان از آن آسیب جیب / حامله شد از مسیح دلفریب\nآن مسیحی نه که بر خشک و ترست / آن مسیحی کز مساحت برترست\nپس ز جان جان چو حامل گشت جان / از چنین جانی شود حامل جهان\nپس جهان زاید جهانی دیگری / این حشر را وا نماید محشری\nتا قیامت گر بگویم بشمرم / من ز شرح این قیامت قاصرم\nاین سخنها خود بمعنی یا ربیست / حرفها دام دم شیرین‌لبیست\nچون کند تقصیر پس چون تن زند / چونک لبیکش به یارب می‌رسد\nهست لبیکی که نتوانی شنید / لیک سر تا پای بتوانی چشید",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2025",
        "title": "بخش ۲۵ - کلوخ انداختن تشنه از سر دیوار در جوی آب",
        "content": "بر لب جو بوده دیواری بلند / بر سر دیوار تشنهٔ دردمند\nمانعش از آب آن دیوار بود / از پی آب او چو ماهی زار بود\nناگهان انداخت او خشتی در آب / بانگ آب آمد به گوشش چون خطاب\nچون خطاب یار شیرین لذیذ / مست کرد آن بانگ آبش چون نبیذ\nاز صفای بانگ آب آن ممتحن / گشت خشت‌انداز از آنجا خشت‌کن\nآب می‌زد بانگ یعنی هی ترا / فایده چه زین زدن خشتی مرا\nتشنه گفت آبا مرا دو فایده‌ست / من ازین صنعت ندارم هیچ دست\nفایدهٔ اول سماع بانگ آب / کو بود مر تشنگان را چون رباب\nبانگ او چون بانگ اسرافیل شد / مرده را زین زندگی تحویل شد\nیا چو بانگ رعد ایام بهار / باغ می‌یابد ازو چندین نگار\nیا چو بر درویش ایام زکات / یا چو بر محبوس پیغام نجات\nچون دم رحمان بود کان از یمن / می‌رسد سوی محمد بی دهن\nیا چو بوی احمد مرسل بود / کان به عاصی در شفاعت می‌رسد\nیا چو بوی یوسف خوب لطیف / می‌زند بر جان یعقوب نحیف\nفایدهٔ دیگر که هر خشتی کزین / بر کنم آیم سوی ماء معین\nکز کمی خشت دیوار بلند / پست‌تر گردد بهر دفعه که کند\nپستی دیوار قربی می‌شود / فصل او درمان وصلی می‌بود\nسجده آمد کندن خشت لزب / موجب قربی که واسجد واقترب\nتا که این دیوار عالی‌گردنست / مانع این سر فرود آوردنست\nسجده نتوان کرد بر آب حیات / تا نیابم زین تن خاکی نجات\nبر سر دیوار هر کو تشنه‌تر / زودتر بر می‌کند خشت و مدر\nهر که عاشقتر بود بر بانگ آب / او کلوخ زفت‌تر کند از حجاب\nاو ز بانگ آب پر می تا عنق / نشنود بیگانه جز بانگ بلق\nای خنک آن را که او ایام پیش / مغتنم دارد گزارد وام خویش\nاندر آن ایام کش قدرت بود / صحت و زور دل و قوت بود\nوان جوانی همچو باغ سبز و تر / می‌رساند بی دریغی بار و بر\nچشمه‌های قوت و شهوت روان / سبز می‌گردد زمین تن بدان\nخانهٔ معمور و سقفش بس بلند / معتدل ارکان و بی تخلیط و بند\nپیش از آن کایام پیری در رسد / گردنت بندد به حبل من مسد\nخاک شوره گردد و ریزان و سست / هرگز از شوره نبات خوش نرست\nآب زور و آب شهوت منقطع / او ز خویش و دیگران نا منتفع\nابروان چون پالدم زیر آمده / چشم را نم آمده تاری شده\nاز تشنج رو چو پشت سوسمار / رفته نطق و طعم و دندانها ز کار\nروز بیگه لاشه لنگ و ره دراز / کارگه ویران عمل رفته ز ساز\nبیخهای خوی بد محکم شده / قوت بر کندن آن کم شده",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2026",
        "title": "بخش ۲۶ - فرمودن والی آن مرد را کی این خاربن را کی نشانده‌ای بر سر ر",
        "content": "همچو آن شخص درشت خوش‌سخن / در میان ره نشاند او خاربن\nره گذریانش ملامت‌گر شدند / پس بگفتندش بکن این را نکند\nهر دمی آن خاربن افزون شدی / پای خلق از زخم آن پر خون شدی\nجامه‌های خلق بدریدی ز خار / پای درویشان بخستی زار زار\nچون بجد حاکم بدو گفت این بکن / گفت آری بر کنم روزیش من\nمدتی فردا و فردا وعده داد / شد درخت خار او محکم نهاد\nگفت روزی حاکمش ای وعده کژ / پیش آ در کار ما واپس مغژ\nگفت الایام یا عم بیننا / گفت عجل لا تماطل دیننا\nتو که می‌گویی که فردا این بدان / که بهر روزی که می‌آید زمان\nآن درخت بد جوان‌تر می‌شود / وین کننده پیر و مضطر می‌شود\nخاربن در قوت و برخاستن / خارکن در پیری و در کاستن\nخاربن هر روز و هر دم سبز و تر / خارکن هر روز زار و خشک تر\nاو جوان‌تر می‌شود تو پیرتر / زود باش و روزگار خود مبر\nخاربن دان هر یکی خوی بدت / بارها در پای خار آخر زدت\nبارها از خوی خود خسته شدی / حس نداری سخت بی‌حس آمدی\nگر ز خسته گشتن دیگر کسان / که ز خلق زشت تو هست آن رسان\nغافلی باری ز زخم خود نه‌ای / تو عذاب خویش و هر بیگانه‌ای\nیا تبر بر گیر و مردانه بزن / تو علی‌وار این در خیبر بکن\nیا به گلبن وصل کن این خار را / وصل کن با نار نور یار را\nتا که نور او کشد نار ترا / وصل او گلشن کند خار ترا\nتو مثال دوزخی او مؤمنست / کشتن آتش به مؤمن ممکنست\nمصطفی فرمود از گفت جحیم / کو بممن لابه‌گر گردد ز بیم\nگویدش بگذر ز من ای شاه زود / هین که نورت سوز نارم را ربود\nپس هلاک نار نور مؤمنست / زانک بی ضد دفع ضد لا یمکنست\nنار ضد نور باشد روز عدل / کان ز قهر انگیخته شد این ز فضل\nگر همی خواهی تو دفع شر نار / آب رحمت بر دل آتش گمار\nچشمهٔ آن آب رحمتمؤمنست / آب حیوان روح پاک محسنست\nبس گریزانست نفس تو ازو / زانک تو از آتشی او آب خو\nز آب آتش زان گریزان می‌شود / کآتشش از آب ویران می‌شود\nحس و فکر تو همه از آتشست / حس شیخ و فکر او نور خوشست\nآب نور او چو بر آتش چکد / چک چک از آتش بر آید برجهد\nچون کند چک‌چک تو گویش مرگ و درد / تا شود این دوزخ نفس تو سرد\nتا نسوزد او گلستان ترا / تا نسوزد عدل و احسان ترا\nبعد از آن چیزی که کاری بر دهد / لاله و نسرین و سیسنبر دهد\nباز پهنا می‌رویم از راه راست / باز گرد ای خواجه راه ما کجاست\nاندر آن تقریر بودیم ای حسود / که خرت لنگست و منزل دور زود\nسال بیگه گشت وقت کشت نی / جز سیه‌رویی و فعل زشت نی\nکرم در بیخ درخت تن فتاد / بایدش بر کند و در آتش نهاد\nهین و هین ای راه‌رو بیگاه شد / آفتاب عمر سوی چاه شد\nاین دو روزک را که زورت هست زود / پیر افشانی بکن از راه جود\nاین قدر تخمی که ماندستت بباز / تا بروید زین دو دم عمر دراز\nتا نمردست این چراغ با گهر / هین فتیلش ساز و روغن زودتر\nهین مگو فردا که فرداها گذشت / تا بکلی نگذرد ایام کشت\nپند من بشنو که تن بند قویست / کهنه بیرون کن گرت میل نویست\nلب ببند و کف پر زر بر گشا / بخل تن بگذار و پیش آور سخا\nترک شهوتها و لذتها سخاست / هر که در شهوت فرو شد برنخاست\nاین سخا شاخیست از سرو بهشت / وای او کز کف چنین شاخی بهشت\nعروة الوثقاست این ترک هوا / برکشد این شاخ جان را بر سما\nتا برد شاخ سخا ای خوب‌کیش / مر ترا بالاکشان تا اصل خویش\nیوسف حسنی و این عالم چو چاه / وین رسن صبرست بر امر اله\nیوسفا آمد رسن در زن دو دست / از رسن غافل مشو بیگه شدست\nحمد لله کین رسن آویختند / فضل و رحمت را بهم آمیختند\nتا ببینی عالم جان جدید / عالم بس آشکار ناپدید\nاین جهان نیست چون هستان شده / وان جهان هست بس پنهان شده\nخاک بر بادست و بازی می‌کند / کژنمایی پرده‌سازی می‌کند\nاینک بر کارست بی‌کارست و پوست / وانک پنهانست مغز و اصل اوست\nخاک همچون آلتی در دست باد / باد را دان عالی و عالی‌نژاد\nچشم خاکی را به خاک افتد نظر / بادبین چشمی بود نوعی دگر\nاسپ داند اسپ را کو هست یار / هم سواری داند احوال سوار\nچشم حس اسپست و نور حق سوار / بی‌سواره اسپ خود ناید به کار\nپس ادب کن اسپ را از خوی بد / ورنه پیش شاه باشد اسپ رد\nچشم اسپ از چشم شه رهبر بود / چشم او بی‌چشم شه مضطر بود\nچشم اسپان جز گیاه و جز چرا / هر کجا خوانی بگوید نی چرا\nنور حق بر نور حس راکب شود / آنگهی جان سوی حق راغب شود\nاسپ بی راکب چه داند رسم راه / شاه باید تا بداند شاه‌راه\nسوی حسی رو که نورش راکبست / حس را آن نور نیکو صاحبست\nنور حس را نور حق تزیین بود / معنی نور علی نور این بود\nنور حسی می‌کشد سوی ثری / نور حقش می‌برد سوی علی\nزانک محسوسات دونتر عالمیست / نور حق دریا و حس چون شب‌نمیست\nلیک پیدا نیست آن راکب برو / جز به آثار و به گفتار نکو\nنور حسی کو غلیظست و گران / هست پنهان در سواد دیدگان\nچونک نور حس نمی‌بینی ز چشم / چون ببینی نور آن دینی ز چشم\nنور حس با این غلیظی مختفیست / چون خفی نبود ضیائی کان صفیست\nاین جهان چون خس به دست باد غیب / عاجزی پیش گرفت و داد غیب\nگه بلندش می‌کند گاهیش پست / گه درستش می‌کند گاهی شکست\nگه یمینش می‌برد گاهی یسار / گه گلستانش کند گاهیش خار\nدست پنهان و قلم بین خط‌گزار / اسپ در جولان و ناپیدا سوار\nتیر پران بین و ناپیدا کمان / جانها پیدا و پنهان جان جان\nتیر را مشکن که این تیر شهیست / نیست پرتاوی ز شصت آگهیست\nما رمیت اذ رمیت گفت حق / کار حق بر کارها دارد سبق\nخشم خود بشکن تو مشکن تیر را / چشم خشمت خون شمارد شیر را\nبوسه ده بر تیر و پیش شاه بر / تیر خون‌آلود از خون تو تر\nآنچ پیدا عاجز و بسته و زبون / وآنچ ناپیدا چنان تند و حرون\nما شکاریم این چنین دامی کراست / گوی چوگانیم چوگانی کجاست\nمی‌درد می‌دوزد این خیاط کو / می‌دمد می‌سوزد این نفاط کو\nساعتی کافر کند صدیق را / ساعتی زاهد کند زندیق را\nزانک مخلص در خطر باشد ز دام / تا ز خود خالص نگردد او تمام\nزانک در راهست و ره‌زن بی‌حدست / آن رهد کو در امان ایزدست\nآینه خالص نگشت او مخلص است / مرغ را نگرفته است او مقنص است\nچونک مخلص گشت مخلص باز رست / در مقام امن رفت و برد دست\nهیچ آیینه دگر آهن نشد / هیچ نانی گندم خرمن نشد\nهیچ انگوری دگر غوره نشد / هیچ میوهٔ پخته با کوره نشد\nپخته گرد و از تغیر دور شو / رو چو برهان محقق نور شو\nچون ز خود رستی همه برهان شدی / چونک بنده نیست شد سلطان شدی\nور عیان خواهی صلاح الدین نمود / دیده‌ها را کرد بینا و گشود\nفقر را از چشم و از سیمای او / دید هر چشمی که دارد نور هو\nشیخ فعالست بی‌آلت چو حق / با مریدان داده بی گفتی سبق\nدل به دست او چو موم نرم رام / مهر او گه ننگ سازد گاه نام\nمهر مومش حاکی انگشتریست / باز آن نقش نگین حاکی کیست\nحاکی اندیشهٔ آن زرگرست / سلسلهٔ هر حلقه اندر دیگرست\nاین صدا در کوه دلها بانگ کیست / گه پرست از بانگ این که گه تهیست\nهر کجا هست او حکیمست اوستاد / بانگ او زین کوه دل خالی مباد\nهست که کوا مثنا می‌کند / هست که کآواز صدتا می‌کند\nمی‌زهاند کوه از آن آواز و قال / صد هزاران چشمهٔ آب زلال\nچون ز که آن لطف بیرون می‌شود / آبها در چشمه‌ها خون می‌شود\nزان شهنشاه همایون‌نعل بود / که سراسر طور سینا لعل بود\nجان پذیرفت و خرد اجزای کوه / ما کم از سنگیم آخر ای گروه\nنه ز جان یک چشمه جوشان می‌شود / نه بدن از سبزپوشان می‌شود\nنی صدای بانگ مشتاقی درو / نی صفای جرعهٔ ساقی درو\nکو حمیت تا ز تیشه وز کلند / این چنین که را بکلی بر کنند\nبوک بر اجزای او تابد مهی / بوک در وی تاب مه یابد رهی\nچون قیامت کوهها را برکند / بر سر ما سایه کی می‌افکند\nاین قیامت زان قیامت کی کمست / آن قیامت زخم و این چون مرهمست\nهر که دید این مرهم از زخم ایمنست / هر بدی کین حسن دید او محسنست\nای خنک زشتی که خوبش شد حریف / وای گل‌رویی که جفتش شد خریف\nنان مرده چون حریف جان شود / زنده گردد نان و عین آن شود\nهیزم تیره حریف نار شد / تیرگی رفت و همه انوار شد\nدر نمکلان چون خر مرده فتاد / آن خری و مردگی یکسو نهاد\nصبغة الله هست خم رنگ هو / پیسها یک رنگ گردد اندرو\nچون در آن خم افتد و گوییش قم / از طرب گوید منم خم لا تلم\nآن منم خم خود انا الحق گفتنست / رنگ آتش دارد الا آهنست\nرنگ آهن محو رنگ آتشست / ز آتشی می‌لافد و خامش وشست\nچون بسرخی گشت همچون زر کان / پس انا النارست لافش بی زبان\nشد ز رنگ و طبع آتش محتشم / گوید او من آتشم من آتشم\nآتشم من گر ترا شکیست و ظن / آزمون کن دست را بر من بزن\nآتشم من بر تو گر شد مشتبه / روی خود بر روی من یک‌دم بنه\nآدمی چون نور گیرد از خدا / هست مسجود ملایک ز اجتبا\nنیز مسجود کسی کو چون ملک / رسته باشد جانش از طغیان و شک\nآتش چه آهن چه لب ببند / ریش تشبیه مشبه را مخند\nپار در دریا منه کم‌گوی از آن / بر لب دریا خمش کن لب گزان\nگرچه صد چون من ندارد تاب بحر / لیک می‌نشکیبم از غرقاب بحر\nجان و عقل من فدای بحر باد / خونبهای عقل و جان این بحر داد\nتا که پایم می‌رود رانم درو / چون نماند پا چو بطانم درو\nبی‌ادب حاضر ز غایب خوشترست / حلقه گرچه کژ بود نی بر درست\nای تن‌آلوده بگرد حوض گرد / پاک کی گردد برون حوض مرد\nپاک کو از حوض مهجور اوفتاد / او ز پاکی خویش هم دور اوفتاد\nپاکی این حوض بی‌پایان بود / پاکی اجسام کم میزان بود\nزانک دل حوضست لیکن در کمین / سوی دریا راه پنهان دارد این\nپاکی محدود تو خواهد مدد / ورنه اندر خرج کم گردد عدد\nآب گفت آلوده را در من شتاب / گفت آلوده که دارم شرم از آب\nگفت آب این شرم بی من کی رود / بی من این آلوده زایل کی شود\nز آب هر آلوده کو پنهان شود / الحیاء یمنع الایمان بود\nدل ز پایهٔ حوض تن گلناک شد / تن ز آب حوض دلها پاک شد\nگرد پایهٔ حوض دل گرد ای پسر / هان ز پایهٔ حوض تن می‌کن حذر\nبحر تن بر بحر دل بر هم زنان / در میانشان برزخ لا یبغیان\nگر تو باشی راست ور باشی تو کژ / پیشتر می‌غژ بدو واپس مغژ\nپیش شاهان گر خطر باشد بجان / لیک نشکیبند ازو با همتان\nشاه چون شیرین‌تر از شکر بود / جان به شیرینی رود خوشتر بود\nای ملامت‌گر سلامت مر ترا / ای سلامت‌جو رها کن تو مرا\nجان من کوره‌ست با آتش خوشست / کوره را این بس که خانهٔ آتشست\nهمچو کوره عشق را سوزیدنیست / هر که او زین کور باشد کوره نیست\nبرگ بی برگی ترا چون برگ شد / جان باقی یافتی و مرگ شد\nچون ترا غم شادی افزودن گرفت / روضهٔ جانت گل و سوسن گرفت\nآنچ خوف دیگران آن امن تست / بط قوی از بحر و مرغ خانه سست\nباز دیوانه شدم من ای طبیب / باز سودایی شدم من ای حبیب\nحلقه‌های سلسلهٔ تو ذو فنون / هر یکی حلقه دهد دیگر جنون\nداد هر حلقه فنونی دیگرست / پس مرا هر دم جنونی دیگرست\nپس فنون باشد جنون این شد مثل / خاصه در زنجیر این میر اجل\nآنچنان دیوانگی بگسست بند / که همه دیوانگان پندم دهند",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2027",
        "title": "بخش ۲۷ - آمدن دوستان به بیمارستان جهت پرسش ذاالنون مصری رحمة الله ع",
        "content": "این چنین ذالنون مصری را فتاد / کاندرو شور و جنونی نو بزاد\nشور چندان شد که تا فوق فلک / می‌رسید از وی جگرها را نمک\nهین منه تو شور خود ای شوره‌خاک / پهلوی شور خداوندان پاک\nخلق را تاب جنون او نبود / آتش او ریشهاشان می‌ربود\nچونک در ریش عوام آتش فتاد / بند کردندش به زندانی نهاد\nنیست امکان واکشیدن این لگام / گرچه زین ره تنگ می‌آیند عام\nدیده این شاهان ز عامه خوف جان / کین گره کورند و شاهان بی‌نشان\nچونک حکم اندر کف رندان بود / لاجرم ذاالنون در زندان بود\nیکسواره می‌رود شاه عظیم / در کف طفلان چنین در یتیم\nدر چه دریا نهان در قطره‌ای / آفتابی مخفی اندر ذره‌ای\nآفتابی خویش را ذره نمود / واندک اندک روی خود را بر گشود\nجملهٔ ذرات در وی محو شد / عالم از وی مست گشت و صحو شد\nچون قلم در دست غداری بود / بی گمان منصور بر داری بود\nچون سفیهان‌راست این کار و کیا / لازم آمد یقتلون الانبیا\nانبیا را گفته قومی راه گم / از سفه انا تطیرنا بکم\nجهل ترسا بین امان انگیخته / زان خداوندی که گشت آویخته\nچون بقول اوست مصلوب جهود / پس مرورا امن کی تاند نمود\nچون دل آن شاه زیشان خون بود / عصمت و انت فیهم چون بود\nزر خالص را و زرگر را خطر / باشد از قلاب خاین بیشتر\nیوسفان از رشک زشتان مخفی‌اند / کز عدو خوبان در آتش می‌زیند\nیوسفان از مکر اخوان در چهند / کز حسد یوسف به گرگان می‌دهند\nاز حسد بر یوسف مصری چه رفت / این حسد اندر کمین گرگیست زفت\nلاجرم زین گرگ یعقوب حلیم / داشت بر یوسف همیشه خوف و بیم\nگرگ ظاهر گرد یوسف خود نگشت / این حسد در فعل از گرگان گذشت\nرحم کرد این گرگ وز عذر لبق / آمده که انا ذهبنا نستبق\nصد هزاران گرگ را این مکر نیست / عاقبت رسوا شود این گرگ بیست\nزانک حشر حاسدان روز گزند / بی گمان بر صورت گرگان کنند\nحشر پر حرص خس مردارخوار / صورت خوکی بود روز شمار\nزانیان را گند اندام نهان / خمرخواران را بود گند دهان\nگند مخفی کان به دلها می‌رسید / گشت اندر حشر محسوس و پدید\nبیشه‌ای آمد وجود آدمی / بر حذر شو زین وجود ار زان دمی\nدر وجود ما هزاران گرگ و خوک / صالح و ناصالح و خوب و خشوک\nحکم آن خوراست کان غالبترست / چونک زر بیش از مس آمد آن زرست\nسیرتی کان بر وجودت غالبست / هم بر آن تصویر حشرت واجبست\nساعتی گرگی در آید در بشر / ساعتی یوسف‌رخی همچون قمر\nمی‌رود از سینه‌ها در سینه‌ها / از ره پنهان صلاح و کینه‌ها\nبلک خود از آدمی در گاو و خر / می‌رود دانایی و علم و هنر\nاسپ سکسک می‌شود رهوار و رام / خرس بازی می‌کند بز هم سلام\nرفت اندر سگ ز آدمیان هوس / تا شبان شد یا شکاری یا حرس\nدر سگ اصحاب خویی زان وفود / رفت تا جویای الله گشته بود\nهر زمان در سینه نوعی سر کند / گاه دیو و گه ملک گه دام و دد\nزان عجب بیشه که هر شیر آگهست / تا به دام سینه‌ها پنهان رهست\nدزدیی کن از درون مرجان جان / ای کم از سگ از درون عارفان\nچونک دزدی باری آن در لطیف / چونک حامل می‌شوی باری شریف",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2028",
        "title": "بخش ۲۸ - فهم کردن مریدان کی ذاالنون دیوانه نشد قاصد کرده است",
        "content": "دوستان در قصهٔ ذاالنون شدند / سوی زندان و در آن رایی زدند\nکین مگر قاصد کند یا حکمتیست / او درین دین قبله‌ای و آیتیست\nدور دور از عقل چون دریای او / تا جنون باشد سفه‌فرمای او\nحاش لله از کمال جاه او / کابر بیماری بپوشد ماه او\nاو ز شر عامه اندر خانه شد / او ز ننگ عاقلان دیوانه شد\nاو ز عار عقل کند تن‌پرست / قاصدا رفتست و دیوانه شدست\nکه ببندیدم قوی وز ساز گاو / بر سر و پشتم بزن وین را مکاو\nتا ز زخم لخت یابم من حیات / چون قتیل از گاو موسی ای ثقات\nتا ز زخم لخت گاوی خوش شوم / همچو کشته و گاو موسی گش شوم\nزنده شد کشته ز زخم دم گاو / همچو مس از کیمیا شد زر ساو\nکشته بر جست و بگفت اسرار را / وا نمود آن زمرهٔ خون‌خوار را\nگفت روشن کین جماعت کشته‌اند / کین زمان در خصمیم آشفته‌اند\nچونک کشته گردد این جسم گران / زنده گردد هستی اسراردان\nجان او بیند بهشت و نار را / باز داند جملهٔ اسرار را\nوا نماید خونیان دیو را / وا نماید دام خدعه و ریو را\nگاو کشتن هست از شرط طریق / تا شود از زخم دمش جان مفیق\nگاو نفس خویش را زوتر بکش / تا شود روح خفی زنده و بهش",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2029",
        "title": "بخش ۲۹ - رجوع به حکایت ذاالنون رحمة الله علیه",
        "content": "چون رسیدند آن نفر نزدیک او / بانگ بر زد هی کیانید اتقو\nبا ادب گفتند ما از دوستان / بهر پرسش آمدیم اینجا بجان\nچونی ای دریای عقل ذو فنون / این چه بهتانست بر عقلت جنون\nدود گلخن کی رسد در آفتاب / چون شود عنقا شکسته از غراب\nوا مگیر از ما بیان کن این سخن / ما محبانیم با ما این مکن\nمر محبان را نشاید دور کرد / یا بروپوش و دغل مغرور کرد\nراز را اندر میان آور شها / رو مکن در ابر پنهانی مها\nما محب و صادق و دل خسته‌ایم / در دو عالم دل به تو در بسته‌ایم\nفحش آغازید و دشنام از گزاف / گفت او دیوانگانه زی و قاف\nبر جهید و سنگ پران کرد و چوب / جملگی بگریختند از بیم کوب\nقهقهه خندید و جنبانید سر / گفت باد ریش این یاران نگر\nدوستان بین کو نشان دوستان / دوستان را رنج باشد همچو جان\nکی کران گیرد ز رنج دوست دوست / رنج مغز و دوستی آن را چو پوست\nنی نشان دوستی شد سرخوشی / در بلا و آفت و محنت‌کشی\nدوست همچون زر بلا چون آتشست / زر خالص در دل آتش خوشست",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2030",
        "title": "بخش ۳۰ - امتحان کردن خواجهٔ لقمان زیرکی لقمان را",
        "content": "نی که لقمان را که بندهٔ پاک بود / روز و شب در بندگی چالاک بود\nخواجه‌اش می‌داشتی در کار پیش / بهترش دیدی ز فرزندان خویش\nزانک لقمان گرچه بنده‌زاد بود / خواجه بود و از هوا آزاد بود\nگفت شاهی شیخ را اندر سخن / چیزی از بخشش ز من درخواست کن\nگفت ای شه شرم ناید مر ترا / که چنین گویی مرا زین برتر آ\nمن دو بنده دارم و ایشان حقیر / وآن دو بر تو حاکمانند و امیر\nگفت شه آن دو چه‌اند این زلتست / گفت آن یک خشم و دیگر شهوتست\nشاه آن دان کو ز شاهی فارغست / بی مه و خورشید نورش بازغست\nمخزن آن دارد که مخزن ذات اوست / هستی او دارد که با هستی عدوست\nخواجهٔ لقمان بظاهر خواجه‌وش / در حقیقت بنده لقمان خواجه‌اش\nدر جهان بازگونه زین بسیست / در نظرشان گوهری کم از خسیست\nمر بیابان را مفازه نام شد / نام و رنگی عقلشان را دام شد\nیک گره را خود معرف جامه است / در قبا گویند کو از عامه است\nیک گره را ظاهر سالوس زهد / نور باید تا بود جاسوس زهد\nنور باید پاک از تقلید و غول / تا شناسد مرد را بی فعل و قول\nدر رود در قلب او از راه عقل / نقد او بیند نباشد بند نقل\nبندگان خاص علام الغیوب / در جهان جان جواسیس القلوب\nدر درون دل در آید چون خیال / پیش او مکشوف باشد سر حال\nدر تن گنجشک چیست از برگ و ساز / که شود پوشیده آن بر عقل باز\nآنک واقف گشت بر اسرار هو / سر مخلوقات چه بود پیش او\nآنک بر افلاک رفتارش بود / بر زمین رفتن چه دشوارش بود\nدر کف داود کاهن گشت موم / موم چه بود در کف او ای ظلوم\nبود لقمان بنده‌شکلی خواجه‌ای / بندگی بر ظاهرش دیباجه‌ای\nچون رود خواجه به جای ناشناس / در غلام خویش پوشاند لباس\nاو بپوشد جامه‌های آن غلام / مر غلام خویش را سازد امام\nدر پیش چون بندگان در ره شود / تا نباید زو کسی آگه شود\nگوید ای بنده تو رو بر صدر شین / من بگیرم کفش چون بندهٔ کهین\nتو درشتی کن مرا دشنام ده / مر مرا تو هیچ توقیری منه\nترک خدمت خدمت تو داشتم / تا به غربت تخم حیلت کاشتم\nخواجگان این بندگیها کرده‌اند / تا گمان آید که ایشان بنده‌اند\nچشم‌پر بودند و سیر از خواجگی / کارها را کرده‌اند آمادگی\nوین غلامان هوا بر عکس آن / خویشتن بنموده خواجهٔ عقل و جان\nآید از خواجه ره افکندگی / ناید از بنده به غیر بندگی\nپس از آن عالم بدین عالم چنان / تعبیتها هست بر عکس این بدان\nخواجهٔ لقمان ازین حال نهان / بود واقف دیده بود از وی نشان\nراز می‌دانست و خوش می‌راند خر / از برای مصلحت آن راه‌بر\nمر ورا آزاد کردی از نخست / لیک خشنودی لقمان را بجست\nزانک لقمان را مراد این بود تا / کس نداند سر آن شیر و فتی\nچه عجب گر سر ز بد پنهان کنی / این عجب که سر ز خود پنهان کنی\nکار پنهان کن تو از چشمان خود / تا بود کارت سلیم از چشم بد\nخویش را تسلیم کن بر دام مزد / وانگه از خود بی ز خود چیزی بدزد\nمی‌دهند افیون به مرد زخم‌مند / تا که پیکان از تنش بیرون کنند\nوقت مرگ از رنج او را می‌درند / او بدان مشغول شد جان می‌برند\nچون به هر فکری که دل خواهی سپرد / از تو چیزی در نهان خواهند برد\nپس بدان مشغول شو کان بهترست / تا ز تو چیزی برد کان کهترست\nهرچه تحصیلی کنی ای معتنی / می در آید دزد از آن سو کایمنی\nبار بازرگان چو در آب اوفتد / دست اندر کالهٔ بهتر زند\nچونک چیزی فوت خواهد شد در آب / ترک کمتر گوی و بهتر را بیاب",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2031",
        "title": "بخش ۳۱ - ظاهر شدن فضل و زیرکی لقمان پیش امتحان کنندگان",
        "content": "هر طعامی کوریدندی بوی / کس سوی لقمان فرستادی ز پی\nتا که لقمان دست سوی آن برد / قاصدا تا خواجه پس‌خوردش خورد\nسؤر او خوردی و شور انگیختی / هر طعامی کو نخوردی ریختی\nور بخوردی بی دل و بی اشتها / این بود پیوندی بی انتها\nخربزه آورده بودند ارمغان / گفت رو فرزند لقمان را بخوان\nچون برید و داد او را یک برین / همچو شکر خوردش و چون انگبین\nاز خوشی که خورد داد او را دوم / تا رسید آن گرچها تا هفدهم\nماند گرچی گفت این را من خورم / تا چه شیرین خربزه‌ست این بنگرم\nاو چنین خوش می‌خورد کز ذوق او / طبعها شد مشتهی و لقمه‌جو\nچون بخورد از تلخیش آتش فروخت / هم زبان کرد آبله هم حلق سوخت\nساعتی بی‌خود شد از تلخی آن / بعد از آن گفتش که ای جان و جهان\nنوش چون کردی تو چندین زهر را / لطف چون انگاشتی این قهر را\nاین چه صبرست این صبوری ازچه روست / یا مگر پیش تو این جانت عدوست\nچون نیاوردی به حیلت حجتی / که مرا عذریست بس کن ساعتی\nگفت من از دست نعمت‌بخش تو / خورده‌ام چندان که از شرمم دوتو\nشرمم آمد که یکی تلخ از کفت / من ننوشم ای تو صاحب‌معرفت\nچون همه اجزام از انعام تو / رسته‌اند و غرق دانه و دام تو\nگر ز یک تلخی کنم فریاد و داد / خاک صد ره بر سر اجزام باد\nلذت دست شکربخشت بداشت / اندرین بطیخ تلخی کی گذاشت\nاز محبت تلخها شیرین شود / از محبت مسها زرین شود\nاز محبت دردها صافی شود / از محبت دردها شافی شود\nاز محبت مرده زنده می‌کنند / از محبت شاه بنده می‌کنند\nاین محبت هم نتیجهٔ دانشست / کی گزافه بر چنین تختی نشست\nدانش ناقص کجا این عشق زاد / عشق زاید ناقص اما بر جماد\nبر جمادی رنگ مطلوبی چو دید / از صفیری بانگ محبوبی شنید\nدانش ناقص نداند فرق را / لاجرم خورشید داند برق را\nچونک ملعون خواند ناقص را رسول / بود در تاویل نقصان عقول\nزانک ناقص‌تن بود مرحوم رحم / نیست بر مرحوم لایق لعن و زخم\nنقص عقلست آن که بد رنجوریست / موجب لعنت سزای دوریست\nزانک تکمیل خردها دور نیست / لیک تکمیل بدن مقدور نیست\nکفر و فرعونی هر گبر بعید / جمله از نقصان عقل آمد پدید\nبهر نقصان بدن آمد فرج / در نبی که ما علی الاعمی حرج\nبرق آفل باشد و بس بی وفا / آفل از باقی ندانی بی صفا\nبرق خندد بر کی می‌خندد بگو / بر کسی که دل نهد بر نور او\nنورهای چرخ ببریده‌پیست / آن چو لا شرقی و لا غربی کیست\nبرق را خو یخطف الابصار دان / نور باقی را همه انصار دان\nبر کف دریا فرس را راندن / نامه‌ای در نور برقی خواندن\nاز حریصی عاقبت نادیدنست / بر دل و بر عقل خود خندیدنست\nعاقبت بینست عقل از خاصیت / نفس باشد کو نبیند عاقبت\nعقل کو مغلوب نفس او نفس شد / مشتری مات زحل شد نحس شد\nهم درین نحسی بگردان این نظر / در کسی که کرد نحست در نگر\nآن نظر که بنگرد این جر و مد / او ز نحسی سوی سعدی نقب زد\nزان همی‌گرداندت حالی به حال / ضد به ضد پیداکنان در انتقال\nتا که خوفت زاید از ذات الشمال / لذت ذات الیمین یرجی الرجال\nتا دو پر باشی که مرغ یک پره / عاجز آید از پریدن ای سره\nیا رها کن تا نیایم در کلام / یا بده دستور تا گویم تمام\nورنه این خواهی نه آن فرمان تراست / کس چه داند مر ترا مقصد کجاست\nجان ابراهیم باید تا به نور / بیند اندر نار فردوس و قصور\nپایه پایه بر رود بر ماه و خور / تا نماند همچو حلقه بند در\nچون خلیل از آسمان هفتمین / بگذرد که لا احب الافلین\nاین جهان تن غلط‌انداز شد / جز مر آن را کو ز شهوت باز شد",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2032",
        "title": "بخش ۳۲ - تتمهٔ حسد آن حشم بر آن غلام خاص",
        "content": "قصهٔ شاه و امیران و حسد / بر غلام خاص و سلطان خرد\nدور ماند از جر جرار کلام / باز باید گشت و کرد آن را تمام\nباغبان ملک با اقبال و بخت / چون درختی را نداند از درخت\nآن درختی را که تلخ و رد بود / و آن درختی که یکش هفصد بود\nکی برابر دارد اندر تربیت / چون ببیندشان به چشم عاقبت\nکان درختان را نهایت چیست بر / گرچه یکسانند این دم در نظر\nشیخ کو ینظر بنور الله شد / از نهایت وز نخست آگاه شد\nچشم آخربین ببست از بهر حق / چشم آخربین گشاد اندر سبق\nآن حسودان بد درختان بوده‌اند / تلخ گوهر شوربختان بوده‌اند\nاز حسد جوشان و کف می‌ریختند / در نهانی مکر می‌انگیختند\nتا غلام خاص را گردن زنند / بیخ او را از زمانه بر کنند\nچون شود فانی چو جانش شاه بود / بیخ او در عصمت الله بود\nشاه از آن اسرار واقف آمده / همچو بوبکر ربابی تن زده\nدر تماشای دل بدگوهران / می‌زدی خنبک بر آن کوزه‌گران\nمکر می‌سازند قومی حیله‌مند / تا که شه را در فقاعی در کنند\nپادشاهی بس عظیمی بی کران / در فقاعی کی بگنجد ای خران\nاز برای شاه دامی دوختند / آخر این تدبیر ازو آموختند\nنحس شاگردی که با استاد خویش / همسری آغازد و آید به پیش\nبا کدام استاد استاد جهان / پیش او یکسان هویدا و نهان\nچشم او ینظر بنور الله شده / پرده‌های جهل را خارق بده\nاز دل سوراخ چون کهنه گلیم / پرده‌ای بندد به پیش آن حکیم\nپرده می‌خندد برو با صد دهان / هر دهانی گشته اشکافی بر آن\nگوید آن استاد مر شاگرد را / ای کم از سگ نیستت با من وفا\nخود مرا استا مگیر آهن‌گسل / همچو خود شاگرد گیر و کوردل\nنه از منت یاریست در جان و روان / بی منت آبی نمی‌گردد روان\nپس دل من کارگاه بخت تست / چه شکنی این کارگاه ای نادرست\nگوییش پنهان زنم آتش‌زنه / نی به قلب از قلب باشد روزنه\nآخر از روزن ببیند فکر تو / دل گواهیی دهد زین ذکر تو\nگیر در رویت نمالد از کرم / هرچه گویی خندد و گوید نعم\nاو نمی‌خندد ز ذوق مالشت / او همی‌خندد بر آن اسگالشت\nپس خداعی را خداعی شد جزا / کاسه زن کوزه بخور اینک سزا\nگر بدی با تو ورا خندهٔ رضا / صد هزاران گل شکفتی مر ترا\nچون دل او در رضا آرد عمل / آفتابی دان که آید در حمل\nزو بخندد هم نهار و هم بهار / در هم آمیزد شکوفه و سبزه‌زار\nصد هزاران بلبل و قمری نوا / افکنند اندر جهان بی‌نوا\nچونک برگ روح خود زرد و سیاه / می‌ببینی چون ندانی خشم شاه\nآفتاب شاه در برج عتاب / می‌کند روها سیه همچون کتاب\nآن عطارد را ورقها جان ماست / آن سپیدی و آن سیه میزان ماست\nباز منشوری نویسد سرخ و سبز / تا رهند ارواح از سودا و عجز\nسرخ و سبز افتاد نسخ نوبهار / چون خط قوس و قزح در اعتبار",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2033",
        "title": "بخش ۳۳ - عکس تعظیم پیغام سلیمان در دل بلقیس از صورت حقیر هدهد",
        "content": "رحمت صد تو بر آن بلقیس باد / که خدایش عقل صد مرده بداد\nهدهدی نامه بیاورد و نشان / از سلیمان چند حرفی با بیان\nخواند او آن نکته‌های با شمول / با حقارت ننگرید اندر رسول\nجسم هدهد دید و جان عنقاش دید / حس چو کفی دید و دل دریاش دید\nعقل با حس زین طلسمات دو رنگ / چون محمد با ابوجهلان به جنگ\nکافران دیدند احمد را بشر / چون ندیدند از وی انشق القمر\nخاک زن در دیدهٔ حس‌بین خویش / دیدهٔ حس دشمن عقلست و کیش\nدیدهٔ حس را خدا اعماش خواند / بت‌پرستش گفت و ضد ماش خواند\nزانک او کف دید و دریا را ندید / زانک حالی دید و فردا را ندید\nخواجهٔ فردا و حالی پیش او / او نمی‌بیند ز گنجی جز تسو\nذره‌ای زان آفتاب آرد پیام / آفتاب آن ذره را گردد غلام\nقطره‌ای کز بحر وحدت شد سفیر / هفت بحر آن قطره را باشد اسیر\nگر کف خاکی شود چالاک او / پیش خاکش سر نهد افلاک او\nخاک آدم چونک شد چالاک حق / پیش خاکش سر نهند املاک حق\nالسماء انشقت آخر از چه بود / از یکی چشمی که خاکیی گشود\nخاک از دردی نشیند زیر آب / خاک بین کز عرش بگذشت از شتاب\nآن لطافت پس بدان کز آب نیست / جز عطای مبدع وهاب نیست\nگر کند سفلی هوا و نار را / ور ز گل او بگذراند خار را\nحاکمست و یفعل الله ما یشا / کو ز عین درد انگیزد دوا\nگر هوا و نار را سفلی کند / تیرگی و دردی و ثفلی کند\nور زمین و آب را علوی کند / راه گردون را به پا مطوی کند\nپس یقین شد که تعز من تشا / خاکیی را گفت پرها بر گشا\nآتشی را گفت رو ابلیس شو / زیر هفتم خاک با تلبیس شو\nآدم خاکی برو تو بر سها / ای بلیس آتشی رو تا ثری\nچار طبع و علت اولی نیم / در تصرف دایما من باقیم\nکار من بی علتست و مستقیم / هست تقدیرم نه علت ای سقیم\nعادت خود را بگردانم بوقت / این غبار از پیش بنشانم بوقت\nبحر را گویم که هین پر نار شو / گویم آتش را که رو گلزار شو\nکوه را گویم سبک شو همچو پشم / چرخ را گویم فرو در پیش چشم\nگویم ای خورشید مقرون شو به ماه / هر دو را سازم چو دو ابر سیاه\nچشمهٔ خورشید را سازیم خشک / چشمهٔ خون را بفن سازیم مشک\nآفتاب و مه چو دو گاو سیاه / یوغ بر گردن ببنددشان اله",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2034",
        "title": "بخش ۳۴ - انکار فلسفی بر قرائت ان اصبح ماکم غورا",
        "content": "مقریی می‌خواند از روی کتاب / ماؤکم غورا ز چشمه بندم آب\nآب را در غورها پنهان کنم / چشمه‌ها را خشک و خشکستان کنم\nآب را در چشمه کی آرد دگر / جز من بی مثل و با فضل و خطر\nفلسفی منطقی مستهان / می‌گذشت از سوی مکتب آن زمان\nچونک بشنید آیت او از ناپسند / گفت آریم آب را ما با کلند\nما به زخم بیل و تیزی تبر / آب را آریم از پستی زبر\nشب بخفت و دید او یک شیرمرد / زد طبانچه هر دو چشمش کور کرد\nگفت زین دو چشمهٔ چشم ای شقی / با تبر نوری بر آر ار صادقی\nروز بر جست و دو چشم کور دید / نور فایض از دو چشمش ناپدید\nگر بنالیدی و مستغفر شدی / نور رفته از کرم ظاهر شدی\nلیک استغفار هم در دست نیست / ذوق توبه نقل هر سرمست نیست\nزشتی اعمال و شومی جحود / راه توبه بر دل او بسته بود\nاز نیاز و اعتقاد آن خلیل / گشت ممکن امر صعب و مستحیل\nهمچنین بر عکس آن انکار مرد / مس کند زر را و صلحی را نبرد\nدل بسختی همچو روی سنگ گشت / چون شکافد توبه آن را بهر کشت\nچون شعیبی کو که تا او از دعا / بهر کشتن خاک سازد کوه را\nیا بدریوزه مقوقس از رسول / سنگ‌لاخی مزرعی شد با اصول\nکهربای مسخ آمد این دغا / خاک قابل را کند سنگ و حصا\nهر دلی را سجده هم دستور نیست / مزد رحمت قسم هر مزدور نیست\nهین به پشت آن مکن جرم و گناه / که کنم توبه در آیم در پناه\nمی‌بباید تاب و آبی توبه را / شرط شد برق و سحابی توبه را\nآتش و آبی بباید میوه را / واجب آید ابر و برق این شیوه را\nتا نباشد برق دل و ابر دو چشم / کی نشیند آتش تهدید و خشم\nکی بروید سبزهٔ ذوق وصال / کی بجوشد چشمه‌ها ز آب زلال\nکی گلستان راز گوید با چمن / کی بنفشه عهد بندد با سمن\nکی چناری کف گشاید در دعا / کی درختی سر فشاند در هوا\nکی شکوفه آستین پر نثار / بر فشاندن گیرد ایام بهار\nکی فروزد لاله را رخ همچو خون / کی گل از کیسه بر آرد زر برون\nکی بیاید بلبل و گل بو کند / کی چو طالب فاخته کوکو کند\nکی بگوید لک‌لک آن لک‌لک بجان / لک چه باشد ملک تست ای مستعان\nکی نماید خاک اسرار ضمیر / کی شود بی آسمان بستان منیر\nاز کجا آورده‌اند آن حله‌ها / من کریم من رحیم کلها\nآن لطافتها نشان شاهدیست / آن نشان پای مرد عابدیست\nآن شود شاد از نشان کو دید شاه / چون ندید او را نباشد انتباه\nروح آنکس کو بهنگام الست / دید رب خویش و شد بی‌خویش مست\nاو شناسد بوی می کو می بخورد / چون نخورد او می چه داند بوی کرد\nزانک حکمت همچو ناقهٔ ضاله است / همچو دلاله شهان را داله است\nتو ببینی خواب در یک خوش‌لقا / کو دهد وعده و نشانی مر ترا\nکه مراد تو شود و اینک نشان / که به پیش آید ترا فردا فلان\nیک نشانی آن که او باشد سوار / یک نشانی که ترا گیرد کنار\nیک نشانی که بخندد پیش تو / یک نشان که دست بندد پیش تو\nیک نشانی آنک این خواب از هوس / چون شود فردا نگویی پیش کس\nزان نشان هم زکریا را بگفت / که نیایی تا سه روز اصلا بگفت\nتا سه شب خامش کن از نیک و بدت / این نشان باشد که یحی آیدت\nدم مزن سه روز اندر گفت و گو / کین سکوتست آیت مقصود تو\nهین میاور این نشان را تو بگفت / وین سخن را دار اندر دل نهفت\nاین نشانها گویدش همچون شکر / این چه باشد صد نشانی دگر\nاین نشان آن بود کان ملک و جاه / که همی‌جویی بیابی از اله\nآنک می‌گریی بشبهای دراز / وانک می‌سوزی سحرگه در نیاز\nآنک بی آن روز تو تاریک شد / همچو دوکی گردنت باریک شد\nوآنچ دادی هرچه داری در زکات / چون زکات پاک‌بازان رختهات\nرختها دادی و خواب و رنگ رو / سر فدا کردی و گشتی همچو مو\nچند در آتش نشستی همچو عود / چند پیش تیغ رفتی همچو خود\nزین چنین بیچارگیها صد هزار / خوی عشاقست و ناید در شمار\nچونک شب این خواب دیدی روز شد / از امیدش روز تو پیروز شد\nچشم گردان کرده‌ای بر چپ و راست / کان نشان و آن علامتها کجاست\nبر مثال برگ می‌لرزی که وای / گر رود روز و نشان ناید بجای\nمی‌دوی در کوی و بازار و سرا / چون کسی کو گم کند گوساله را\nخواجه خیرست این دوادو چیستت / گم شده اینجا که داری کیستت\nگوییش خیرست لیکن خیر من / کس نشاید که بداند غیر من\nگر بگویم نک نشانم فوت شد / چون نشان شد فوت وقت موت شد\nبنگری در روی هر مرد سوار / گویدت منگر مرا دیوانه‌وار\nگوییش من صاحبی گم کرده‌ام / رو به جست و جوی او آورده‌ام\nدولتت پاینده بادا ای سوار / رحم کن بر عاشقان معذور دار\nچون طلب کردی بجد آمد نظر / جد خطا نکند چنین آمد خبر\nناگهان آمد سواری نیکبخت / پس گرفت اندر کنارت سخت سخت\nتو شدی بیهوش و افتادی بطاق / بی‌خبر گفت اینت سالوس و نفاق\nاو چه می‌بیند درو این شور چیست / او نداند کان نشان وصل کیست\nاین نشان در حق او باشد که دید / آن دگر را کی نشان آید پدید\nهر زمان کز وی نشانی می‌رسید / شخص را جانی بجانی می‌رسید\nماهی بیچاره را پیش آمد آب / این نشانها تلک آیات الکتاب\nپس نشانیها که اندر انبیاست / خاص آن جان را بود کو آشناست\nاین سخن ناقص بماند و بی‌قرار / دل ندارم بی‌دلم معذور دار\nذره‌ها را کی تواند کس شمرد / خاصه آن کو عشق از وی عقل برد\nمی‌شمارم برگهای باغ را / می‌شمارم بانگ کبک و زاغ را\nدر شمار اندر نیاید لیک من / می‌شمارم بهر رشد ممتحن\nنحس کیوان یا که سعد مشتری / ناید اندر حصر گرچه بشمری\nلیک هم بعضی ازین هر دو اثر / شرح باید کرد یعنی نفع و ضر\nتا شود معلوم آثار قضا / شمه‌ای مر اهل سعد و نحس را\nطالع آنکس که باشد مشتری / شاد گردد از نشاط و سروری\nوانک را طالع زحل از هر شرور / احتیاطش لازم آید در امور\nاذکروا الله شاه ما دستور داد / اندر آتش دید ما را نور داد\nگفت اگرچه پاکم از ذکر شما / نیست لایق مر مرا تصویرها\nلیک هرگز مست تصویر و خیال / در نیابد ذات ما را بی مثال\nذکر جسمانه خیال ناقصست / وصف شاهانه از آنها خالصست\nشاه را گوید کسی جولاه نیست / این چه مدحست این مگر آگاه نیست",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2035",
        "title": "بخش ۳۵ - انکار کردن موسی علیه السلام بر مناجات شبان",
        "content": "دید موسی یک شبانی را براه / کو همی‌گفت ای گزیننده اله\nتو کجایی تا شوم من چاکرت / چارقت دوزم کنم شانه سرت\nجامه‌ات شویم شپشهاات کشم / شیر پیشت آورم ای محتشم\nدستکت بوسم بمالم پایکت / وقت خواب آید بروبم جایکت\nای فدای تو همه بزهای من / ای بیادت هیهی و هیهای من\nاین نمط بیهوده می‌گفت آن شبان / گفت موسی با کی است این ای فلان\nگفت با آنکس که ما را آفرید / این زمین و چرخ ازو آمد پدید\nگفت موسی های بس مدبر شدی / خود مسلمان ناشده کافر شدی\nاین چه ژاژست این چه کفرست و فشار / پنبه‌ای اندر دهان خود فشار\nگند کفر تو جهان را گنده کرد / کفر تو دیبای دین را ژنده کرد\nچارق و پاتابه لایق مر تراست / آفتابی را چنینها کی رواست\nگر نبندی زین سخن تو حلق را / آتشی آید بسوزد خلق را\nآتشی گر نامدست این دود چیست / جان سیه گشته روان مردود چیست\nگر همی‌دانی که یزدان داورست / ژاژ و گستاخی ترا چون باورست\nدوستی بی‌خرد خود دشمنیست / حق تعالی زین چنین خدمت غنیست\nبا کی می‌گویی تو این با عم و خال / جسم و حاجت در صفات ذوالجلال\nشیر او نوشد که در نشو و نماست / چارق او پوشد که او محتاج پاست\nور برای بنده‌شست این گفت تو / آنک حق گفت او منست و من خود او\nآنک گفت انی مرضت لم تعد / من شدم رنجور او تنها نشد\nآنک بی یسمع و بی یبصر شده‌ست / در حق آن بنده این هم بیهده‌ست\nبی ادب گفتن سخن با خاص حق / دل بمیراند سیه دارد ورق\nگر تو مردی را بخوانی فاطمه / گرچه یک جنس‌اند مرد و زن همه\nقصد خون تو کند تا ممکنست / گرچه خوش‌خو و حلیم و ساکنست\nفاطمه مدحست در حق زنان / مرد را گویی بود زخم سنان\nدست و پا در حق ما استایش است / در حق پاکی حق آلایش است\nلم یلد لم یولد او را لایق است / والد و مولود را او خالق است\nهرچه جسم آمد ولادت وصف اوست / هرچه مولودست او زین سوی جوست\nزانک از کون و فساد است و مهین / حادثست و محدثی خواهد یقین\nگفت ای موسی دهانم دوختی / وز پشیمانی تو جانم سوختی\nجامه را بدرید و آهی کرد تفت / سر نهاد اندر بیابانی و رفت",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2036",
        "title": "بخش ۳۶ - عتاب کردن حق تعالی موسی را علیه  السلام از بهر آن شبان",
        "content": "وحی آمد سوی موسی از خدا / بندهٔ ما را ز ما کردی جدا\nتو برای وصل کردن آمدی / یا برای فصل کردن آمدی\nتا توانی پا منه اندر فراق / ابغض الاشیاء عندی الطلاق\nهر کسی را سیرتی بنهاده‌ام / هر کسی را اصطلاحی داده‌ام\nدر حق او مدح و در حق تو ذم / در حق او شهد و در حق تو سم\nما بری از پاک و ناپاکی همه / از گرانجانی و چالاکی همه\nمن نکردم امر تا سودی کنم / بلک تا بر بندگان جودی کنم\nهندوان را اصطلاح هند مدح / سندیان را اصطلاح سند مدح\nمن نگردم پاک از تسبیحشان / پاک هم ایشان شوند و درفشان\nما زبان را ننگریم و قال را / ما روان را بنگریم و حال را\nناظر قلبیم اگر خاشع بود / گرچه گفت لفظ ناخاضع رود\nزانک دل جوهر بود گفتن عرض / پس طفیل آمد عرض جوهر غرض\nچند ازین الفاظ و اضمار و مجاز / سوز خواهم سوز با آن سوز ساز\nآتشی از عشق در جان بر فروز / سر بسر فکر و عبارت را بسوز\nموسیا آداب‌دانان دیگرند / سوخته جان و روانان دیگرند\nعاشقان را هر نفس سوزیدنیست / بر ده ویران خراج و عشر نیست\nگر خطا گوید ورا خاطی مگو / گر بود پر خون شهید او را مشو\nخون شهیدان را ز آب اولیترست / این خطا را صد صواب اولیترست\nدر درون کعبه رسم قبله نیست / چه غم از غواص را پاچیله نیست\nتو ز سرمستان قلاوزی مجو / جامه‌چاکان را چه فرمایی رفو\nملت عشق از همه دینها جداست / عاشقان را ملت و مذهب خداست\nلعل را گر مهر نبود باک نیست / عشق در دریای غم غمناک نیست",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2037",
        "title": "بخش ۳۷ - وحی آمدن موسی را علیه السلام در عذر آن شبان",
        "content": "بعد از آن در سر موسی حق نهفت / رازهایی گفت کان ناید به گفت\nبر دل موسی سخنها ریختند / دیدن و گفتن بهم آمیختند\nچند بی‌خود گشت و چند آمد بخود / چند پرید از ازل سوی ابد\nبعد ازین گر شرح گویم ابلهیست / زانک شرح این ورای آگهیست\nور بگویم عقلها را بر کند / ور نویسم بس قلمها بشکند\nچونک موسی این عتاب از حق شنید / در بیابان در پی چوپان دوید\nبر نشان پای آن سرگشته راند / گرد از پرهٔ بیابان بر فشاند\nگام پای مردم شوریده خود / هم ز گام دیگران پیدا بود\nیک قدم چون رخ ز بالا تا نشیب / یک قدم چون پیل رفته بر وریب\nگاه چون موجی بر افرازان علم / گاه چون ماهی روانه بر شکم\nگاه بر خاکی نبشته حال خود / همچو رمالی که رملی بر زند\nعاقبت دریافت او را و بدید / گفت مژده ده که دستوری رسید\nهیچ آدابی و ترتیبی مجو / هرچه می‌خواهد دل تنگت بگو\nکفر تو دینست و دینت نور جان / آمنی وز تو جهانی در امان\nای معاف یفعل الله ما یشا / بی‌محابا رو زبان را بر گشا\nگفت ای موسی از آن بگذشته‌ام / من کنون در خون دل آغشته‌ام\nمن ز سدرهٔ منتهی بگذشته‌ام / صد هزاران ساله زان سو رفته‌ام\nتازیانه بر زدی اسپم بگشت / گنبدی کرد و ز گردون بر گذشت\nمحرم ناسوت ما لاهوت باد / آفرین بر دست و بر بازوت باد\nحال من اکنون برون از گفتنست / اینچ می‌گویم نه احوال منست\nنقش می‌بینی که در آیینه‌ایست / نقش تست آن نقش آن آیینه نیست\nدم که مرد نایی اندر نای کرد / درخور نایست نه درخورد مرد\nهان و هان گر حمد گویی گر سپاس / همچو نافرجام آن چوپان شناس\nحمد تو نسبت بدان گر بهترست / لیک آن نسبت بحق هم ابترست\nچند گویی چون غطا برداشتند / کین نبودست آنک می‌پنداشتند\nاین قبول ذکر تو از رحمتست / چون نماز مستحاضه رخصتست\nبا نماز او بیالودست خون / ذکر تو آلودهٔ تشبیه و چون\nخون پلیدست و به آبی می‌رود / لیک باطن را نجاستها بود\nکان بغیر آب لطف کردگار / کم نگردد از درون مرد کار\nدر سجودت کاش رو گردانیی / معنی سبحان ربی دانیی\nکای سجودم چون وجودم ناسزا / مر بدی را تو نکویی ده جزا\nاین زمین از حلم حق دارد اثر / تا نجاست برد و گلها داد بر\nتا بپوشد او پلیدیهای ما / در عوض بر روید از وی غنچه‌ها\nپس چو کافر دید کو در داد و جود / کمتر و بی‌مایه‌تر از خاک بود\nاز وجود او گل و میوه نرست / جز فساد جمله پاکیها نجست\nگفت واپس رفته‌ام من در ذهاب / حسر تا یا لیتنی کنت تراب\nکاش از خاکی سفر نگزیدمی / همچو خاکی دانه‌ای می‌چیدمی\nچون سفر کردم مرا راه آزمود / زین سفر کردن ره‌آوردم چه بود\nزان همه میلش سوی خاکست کو / در سفر سودی نبیند پیش رو\nروی واپس کردنش آن حرص و آز / روی در ره کردنش صدق و نیاز\nهر گیا را کش بود میل علا / در مزیدست و حیات و در نما\nچونک گردانید سر سوی زمین / در کمی و خشکی و نقص و غبین\nمیل روحت چون سوی بالا بود / در تزاید مرجعت آنجا بود\nور نگوساری سرت سوی زمین / آفلی حق لا یحب الافلین",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2038",
        "title": "بخش ۳۸ - پرسیدن موسی از حق سر غلبهٔ ظالمان را",
        "content": "گفت موسی ای کریم کارساز / ای که یکدم ذکر تو عمر دراز\nنقش کژمژ دیدم اندر آب و گل / چون ملایک اعتراضی کرد دل\nکه چه مقصودست نقشی ساختن / واندرو تخم فساد انداختن\nآتش ظلم و فساد افروختن / مسجد و سجده‌کنان را سوختن\nمایهٔ خونابه و زردآبه را / جوش دادن از برای لابه را\nمن یقین دانم که عین حکمتست / لیک مقصودم عیان و رؤیتست\nآن یقین می‌گویدم خاموش کن / حرص رؤیت گویدم نه جوش کن\nمر ملایک را نمودی سر خویش / کین چنین نوشی همی ارزد به نیش\nعرضه کردی نور آدم را عیان / بر ملایک گشت مشکلها بیان\nحشر تو گوید که سر مرگ چیست / میوه‌ها گویند سر برگ چیست\nسر خون و نطفهٔ حسن آدمیست / سابق هر بیشیی آخر کمیست\nلوح را اول بشوید بی وقوف / آنگهی بر وی نویسد او حروف\nخون کند دل را و اشک مستهان / بر نویسد بر وی اسرار آنگهان\nوقت شستن لوح را باید شناخت / که مر آن را دفتری خواهند ساخت\nچون اساس خانه‌ای می‌افکنند / اولین بنیاد را بر می‌کنند\nگل بر آرند اول از قعر زمین / تا بخر بر کشی ماء معین\nاز حجامت کودکان گریند زار / که نمی‌دانند ایشان سر کار\nمرد خود زر می‌دهد حجام را / می‌نوازد نیش خون آشام را\nمدود حمال زی بار گران / می‌رباید بار را از دیگران\nجنگ حمالان برای بار بین / این چنین است اجتهاد کاربین\nچون گرانیها اساس راحتست / تلخها هم پیشوای نعمتست\nحفت الجنه بمکروهاتنا / حفت النیران من شهواتنا\nتخم مایهٔ آتشت شاخ ترست / سوختهٔ آتش قرین کوثرست\nهر که در زندان قرین محنتیست / آن جزای لقمه‌ای و شهوتیست\nهر که در قصری قرین دولتیست / آن جزای کارزار و محنتیست\nهر که را دیدی بزر و سیم فرد / دانک اندر کسب کردن صبر کرد\nبی سبب بیند چو دیده شد گذار / تو که در حسی سبب را گوش دار\nآنک بیرون از طبایع جان اوست / منصب خرق سببها آن اوست\nبی سبب بیند نه از آب و گیا / چشم چشمهٔ معجزات انبیا\nاین سبب همچون طبیب است و علیل / این سبب همچون چراغست و فتیل\nشب چراغت را فتیل نو بتاب / پاک دان زینها چراغ آفتاب\nرو تو کهگل ساز بهر سقف خان / سقف گردون را ز کهگل پاک دان\nاه که چون دلدار ما غمسوز شد / خلوت شب در گذشت و روز شد\nجز بشب جلوه نباشد ماه را / جز بدرد دل مجو دلخواه را\nترک عیسی کرده خر پروده‌ای / لاجرم چون خر برون پرده‌ای\nطالع عیسیست علم و معرفت / طالع خر نیست ای تو خر صفت\nنالهٔ خر بشنوی رحم آیدت / پس ندانی خر خری فرمایدت\nرحم بر عیسی کن و بر خر مکن / طبع را بر عقل خود سرور مکن\nطبع را هل تا بگرید زار زار / تو ازو بستان و وام جان گزار\nسالها خر بنده بودی بس بود / زانک خربنده ز خر واپس بود\nز اخروهن مرادش نفس تست / کو بخر باید و عقلت نخست\nهم‌مزاج خر شدست این عقل پست / فکرش این که چون علف آرم به دست\nآن خر عیسی مزاج دل گرفت / در مقام عاقلان منزل گرفت\nزانک غالب عقل بود و خر ضعیف / از سوار زفت گردد خر نحیف\nوز ضعیفی عقل تو ای خربها / این خر پژمرده گشتست اژدها\nگر ز عیسی گشته‌ای رنجوردل / هم ازو صحت رسد او را مهل\nچونی ای عیسی عیسی‌دم ز رنج / که نبود اندر جهان بی مار گنج\nچونی ای عیسی ز دیدار جهود / چونی ای یوسف ز مکار و حسود\nتو شب و روز از پی این قوم غمر / چون شب و روزی مددبخشای عمر\nچونی از صفراییان بی‌هنر / چه هنر زاید ز صفرا درد سر\nتو همان کن که کند خورشید شرق / ما نفاق و حیله و دزدی و زرق\nتو عسل ما سرکه در دنیا و دین / دفع این صفرا بود سرکنگبین\nسرکه افزودیم ما قوم زحیر / تو عسل بفزا کرم را وا مگیر\nاین سزید از ما چنان آمد ز ما / ریگ اندر چشم چه فزاید عمی\nآن سزد از تو ایا کحل عزیز / که بیابد از تو هر ناچیز چیز\nز آتش این ظالمانت دل کباب / از تو جمله اهد قومی بد خطاب\nکان عودی در تو گر آتش زنند / این جهان از عطر و ریحان آگنند\nتو نه آن عودی کز آتش کم شود / تو نه آن روحی که اسیر غم شود\nعود سوزد کان عود از سوز دور / باد کی حمله برد بر اصل نور\nای ز تو مر آسمانها را صفا / ای جفای تو نکوتر از وفا\nزانک از عاقل جفایی گر رود / از وفای جاهلان آن به بود\nگفت پیغامبر عداوت از خرد / بهتر از مهری که از جاهل رسد",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2039",
        "title": "بخش ۳۹ - رنجانیدن امیری خفته‌ای را کی مار در دهانش رفته بود",
        "content": "عاقلی بر اسپ می‌آمد سوار / در دهان خفته‌ای می‌رفت مار\nآن سوار آن را بدید و می‌شتافت / تا رماند مار را فرصت نیافت\nچونک از عقلش فراوان بد مدد / چند دبوسی قوی بر خفته زد\nبرد او را زخم آن دبوس سخت / زو گریزان تا بزیر یک درخت\nسیب پوسیده بسی بد ریخته / گفت ازین خور ای بدرد آویخته\nسیب چندان مر ورا در خورد داد / کز دهانش باز بیرون می‌فتاد\nبانگ می‌زد کای امیر آخر چرا / قصد من کردی تو نادیده جفا\nگر تر از اصلست با جانم ستیز / تیغ زن یکبارگی خونم بریز\nشوم ساعت که شدم بر تو پدید / ای خنک آن را که روی تو ندید\nبی جنایت بی گنه بی بیش و کم / ملحدان جایز ندارند این ستم\nمی‌جهد خون از دهانم با سخن / ای خدا آخر مکافاتش تو کن\nهر زمان می‌گفت او نفرین نو / اوش می‌زد کاندرین صحرا بدو\nزخم دبوس و سوار همچو باد / می‌دوید و باز در رو می‌فتاد\nممتلی و خوابناک و سست بد / پا و رویش صد هزاران زخم شد\nتا شبانگه می‌کشید و می‌گشاد / تا ز صفرا قی شدن بر وی فتاد\nزو بر آمد خورده‌ها زشت و نکو / مار با آن خورده بیرون جست ازو\nچون بدید از خود برون آن مار را / سجده آورد آن نکوکردار را\nسهم آن مار سیاه زشت زفت / چون بدید آن دردها از وی برفت\nگفت خود تو جبرئیل رحمتی / یا خدایی که ولی نعمتی\nای مبارک ساعتی که دیدیم / مرده بودم جان نو بخشیدیم\nتو مرا جویان مثال مادران / من گریزان از تو مانند خران\nخر گریزد از خداوند از خری / صاحبش در پی ز نیکو گوهری\nنه از پی سود و زیان می‌جویدش / لیک تا گرگش ندرد یا ددش\nای خنک آن را که بیند روی تو / یا در افتد ناگهان در کوی تو\nای روان پاک بستوده ترا / چند گفتم ژاژ و بیهوده ترا\nای خداوند و شهنشاه و امیر / من نگفتم جهل من گفت آن مگیر\nشمه‌ای زین حال اگر دانستمی / گفتن بیهوده کی توانستمی\nبس ثنایت گفتمی ای خوش خصال / گر مرا یک رمز می‌گفتی ز حال\nلیک خامش کرده می‌آشوفتی / خامشانه بر سرم می‌کوفتی\nشد سرم کالیوه عقل از سر بجست / خاصه این سر را که مغزش کمترست\nعفو کن ای خوب‌روی خوب‌کار / آنچ گفتم از جنون اندر گذار\nگفت اگر من گفتمی رمزی از آن / زهرهٔ تو آب گشتی آن زمان\nگر ترا من گفتمی اوصاف مار / ترس از جانت بر آوردی دمار\nمصطفی فرمود اگر گویم براست / شرح آن دشمن که در جان شماست\nزهره‌های پردلان هم بر درد / نی رود ره نی غم کاری خورد\nنه دلش را تاب ماند در نیاز / نه تنش را قوت روزه و نماز\nهمچو موشی پیش گربه لا شود / همچو بره پیش گرگ از جا رود\nاندرو نه حیله ماند نه روش / پس کنم ناگفته‌تان من پرورش\nهمچو بوبکر ربابی تن زنم / دست چون داود در آهن زنم\nتا محال از دست من حالی شود / مرغ پر بر کنده را بالی شود\nچون یدالله فوق ایدیهم بود / دست ما را دست خود فرمود احد\nپس مرا دست دراز آمد یقین / بر گذشته ز آسمان هفتمین\nدست من بنمود بر گردون هنر / مقریا بر خوان که انشق القمر\nاین صفت هم بهر ضعف عقلهاست / با ضعیفان شرح قدرت کی رواست\nخود بدانی چون بر آری سر ز خواب / ختم شد والله اعلم بالصواب\nمر ترا نه قوت خوردن بدی / نه ره و پروای قی کردن بدی\nمی‌شنیدم فحش و خر می‌راندم / رب یسر زیر لب می‌خواندم\nاز سبب گفتن مرا دستور نی / ترک تو گفتن مرا مقدور نی\nهر زمان می‌گفتم از درد درون / اهد قومی انهم لا یعلمون\nسجده‌ها می‌کرد آن رسته ز رنج / کای سعادت ای مرا اقبال و گنج\nاز خدا یابی جزاها ای شریف / قوت شکرت ندارد این ضعیف\nشکر حق گوید ترا ای پیشوا / آن لب و چانه ندارم و آن نوا\nدشمنی عاقلان زین سان بود / زهر ایشان ابتهاج جان بود\nدوستی ابله بود رنج و ضلال / این حکایت بشنو از بهر مثال",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2040",
        "title": "بخش ۴۰ - اعتماد کردن بر تملق و وفای خرس",
        "content": "اژدهایی خرس را در می‌کشید / شیر مردی رفت و فریادش رسید\nشیر مردانند در عالم مدد / آن زمان کافغان مظلومان رسد\nبانگ مظلومان ز هر جا بشنوند / آن طرف چون رحمت حق می‌دوند\nآن ستونهای خللهای جهان / آن طبیبان مرضهای نهان\nمحض مهر و داوری و رحمتند / همچو حق بی علت و بی رشوتند\nاین چه یاری می‌کنی یبکارگیش / گوید از بهر غم و بیچارگیش\nمهربانی شد شکار شیرمرد / در جهان دارو نجوید غیر درد\nهر کجا دردی دوا آنجا رود / هر کجا پستیست آب آنجا دود\nآب رحمت بایدت رو پست شو / وانگهان خور خمر رحمت مست شو\nرحمت اندر رحمت آمد تا به سر / بر یکی رحمت فرو مای ای پسر\nچرخ را در زیر پا آر ای شجاع / بشنو از فوق فلک بانگ سماع\nپنبهٔ وسواس بیرون کن ز گوش / تا به گوشت آید از گردون خروش\nپاک کن دو چشم را از موی عیب / تا ببینی باغ و سروستان غیب\nدفع کن از مغز و از بینی زکام / تا که ریح الله در آید در مشام\nهیچ مگذار از تب و صفرا اثر / تا بیابی از جهان طعم شکر\nداروی مردی کن و عنین مپوی / تا برون آیند صد گون خوب‌روی\nکندهٔ تن را ز پای جان بکن / تا کند جولان به گردت انجمن\nغل بخل از دست و گردن دور کن / بخت نو در یاب در چرخ کهن\nور نمی‌توانی به کعبهٔ لطف پر / عرضه کن بیچارگی بر چاره‌گر\nزاری و گریه قوی سرمایه‌ایست / رحمت کلی قوی‌تر دایه‌ایست\nدایه و مادر بهانه‌جو بود / تا که کی آن طفل او گریان شود\nطفل حاجات شما را آفرید / تا بنالید و شود شیرش پدید\nگفت ادعوا الله بی زاری مباش / تا بجوشد شیرهای مهرهاش\nهوی هوی باد و شیرافشان ابر / در غم ما اند یک ساعت تو صبر\nفی السماء رزقکم بشنیده‌ای / اندرین پستی چه بر چفسیده‌ای\nترس و نومیدیت دان آواز غول / می‌کشد گوش تو تا قعر سفول\nهر ندایی که ترا بالا کشید / آن ندا می‌دان که از بالا رسید\nهر ندایی که ترا حرص آورد / بانگ گرگی دان که او مردم درد\nاین بلندی نیست از روی مکان / این بلندیهاست سوی عقل و جان\nهر سبب بالاتر آمد از اثر / سنگ و آهن فایق آمد بر شرر\nآن فلانی فوق آن سرکش نشست / گرچه در صورت به پهلویش نشست\nفوقی آنجاست از روی شرف / جای دور از صدر باشد مستخف\nسنگ و آهن زین جهت که سابق است / در عمل فوقی این دو لایق است\nوآن شرر از روی مقصودی خویش / ز آهن و سنگست زین رو پیش و پیش\nسنگ و آهن اول و پایان شرر / لیک این هر دو تنند و جان شرر\nدر زمان شاخ از ثمر سابق‌ترست / در هنر از شاخ او فایق‌ترست\nچونک مقصود از شجر آمد ثمر / پس ثمر اول بود و آخر شجر\nخرس چون فریاد کرد از اژدها / شیرمردی کرد از چنگش جدا\nحیلت و مردی به هم دادند پشت / اژدها را او بدین قوت بکشت\nاژدها را هست قوت حیله نیست / نیز فوق حیلهٔ تو حیله‌ایست\nحیلهٔ خود را چو دیدی باز رو / کز کجا آمد سوی آغاز رو\nهر چه در پستیست آمد از علا / چشم را سوی بلندی نه هلا\nروشنی بخشد نظر اندر علی / گرچه اول خیرگی آرد بلی\nچشم را در روشنایی خوی کن / گر نه خفاشی نظر آن سوی کن\nعاقبت‌بینی نشان نور تست / شهوت حالی حقیقت گور تست\nعاقبت‌بینی که صد بازی بدید / مثل آن نبود که یک بازی شنید\nزان یکی بازی چنان مغرور شد / کز تکبر ز اوستادان دور شد\nسامری‌وار آن هنر در خود چو دید / او ز موسی از تکبر سر کشید\nاو ز موسی آن هنر آموخته / وز معلم چشم را بر دوخته\nلاجرم موسی دگر بازی نمود / تا که آن بازی و جانش را ربود\nای بسا دانش که اندر سر دود / تا شود سرور بدان خود سر رود\nسر نخواهی که رود تو پای باش / در پناه قطب صاحب‌رای باش\nگرچه شاهی خویش فوق او مبین / گرچه شهدی جز نبات او مچین\nفکر تو نقش است و فکر اوست جان / نقد تو قلبست و نقد اوست کان\nاو توی خود را بجو در اوی او / کو و کو گو فاخته شو سوی او\nور نخواهی خدمت ابناء جنس / در دهان اژدهایی همچو خرس\nبوک استادی رهاند مر ترا / وز خطر بیرون کشاند مر ترا\nزاریی می‌کن چو زورت نیست هین / چونک کوری سر مکش از راه‌بین\nتو کم از خرسی نمی‌نالی ز درد / خرس رست از درد چون فریاد کرد\nای خدا این سنگ دل را موم کن / ناله‌اش را تو خوش و مرحوم کن",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2041",
        "title": "بخش ۴۱ - گفتن نابینای سایل کی دو کوری دارم",
        "content": "بود کوری کو همی‌گفت الامان / من دو کوری دارم ای اهل زمان\nپس دوباره رحمتم آرید هان / چون دو کوری دارم و من در میان\nگفت یک کوریت می‌بینیم ما / آن دگر کوری چه باشد وا نما\nگفت زشت‌آوازم و ناخوش نوا / زشت‌آوازی و کوری شد دوتا\nبانگ زشتم مایهٔ غم می‌شود / مهر خلق از بانگ من کم می‌شود\nزشت آوازم بهر جا که رود / مایهٔ خشم و غم و کین می‌شود\nبر دو کوری رحم را دوتا کنید / این چنین ناگنج را گنجا کنید\nزشتی آواز کم شد زین گله / خلق شد بر وی برحمت یک‌دله\nکرد نیکو چون بگفت او راز را / لطف آواز دلش آواز را\nوانک آواز دلش هم بد بود / آن سه کوری دوری سرمد بود\nلیک وهابان که بی علت دهند / بوک دستی بر سر زشتش نهند\nچونک آوازش خوش و مظلوم شد / زو دل سنگین‌دلان چون موم شد\nنالهٔ کافر چو زشتست و شهیق / زان نمی‌گردد اجابت را رفیق\nاخسؤا بر زشت آواز آمدست / کو ز خون خلق چون سگ بود مست\nچونک نالهٔ خرس رحمت‌کش بود / ناله‌ات نبود چنین ناخوش بود\nدان که با یوسف تو گرگی کرده‌ای / یا ز خون بی گناهی خورده‌ای\nتوبه کن وز خورده استفراغ کن / ور جراحت کهنه شد رو داغ کن",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2042",
        "title": "بخش ۴۲ - تتمهٔ حکایت خرس و آن ابله کی بر وفای او اعتماد کرده بود",
        "content": "خرس هم از اژدها چون وا رهید / وآن کرم زان مرد مردانه بدید\nچون سگ اصحاب کهف آن خرس زار / شد ملازم در پی آن بردبار\nآن مسلمان سر نهاد از خستگی / خرس حارس گشت از دل‌بستگی\nآن یکی بگذشت و گفتش حال چیست / ای برادر مر ترا این خرس کیست\nقصه وا گفت و حدیث اژدها / گفت بر خرسی منه دل ابلها\nدوستی ابله بتر از دشمنیست / او بهر حیله که دانی راندنیست\nگفت والله از حسودی گفت این / ورنه خرسی چه نگری این مهر بین\nگفت مهر ابلهان عشوه‌ده است / این حسودی من از مهرش به است\nهی بیا با من بران این خرس را / خرس را مگزین مهل هم‌جنس را\nگفت رو رو کار خود کن ای حسود / گفت کارم این بد و رزقت نبود\nمن کم از خرسی نباشم ای شریف / ترک او کن تا منت باشم حریف\nبر تو دل می‌لرزدم ز اندیشه‌ای / با چنین خرسی مرو در بیشه‌ای\nاین دلم هرگز نلرزید از گزاف / نور حقست این نه دعوی و نه لاف\nمؤمنم ینظر بنور الله شده / هان و هان بگریز ازین آتشکده\nاین همه گفت و به گوشش در نرفت / بدگمانی مرد سدیست زفت\nدست او بگرفت و دست از وی کشید / گفت رفتم چون نه‌ای یار رشید\nگفت رو بر من تو غمخواره مباش / بوالفضولا معرفت کمتر تراش\nباز گفتش من عدوی تو نیم / لطف باشد گر بیابی در پیم\nگفت خوابستم مرا بگذار و رو / گفت آخر یار را منقاد شو\nتا بخسپی در پناه عاقلی / در جوار دوستی صاحب‌دلی\nدر خیال افتاد مرد از جد او / خشمگین شد زود گردانید رو\nکین مگر قصد من آمد خونیست / یا طمع دارد گدا و تونیست\nیا گرو بستست با یاران بدین / که بترساند مرا زین همنشین\nخود نیامد هیچ از خبث سرش / یک گمان نیک اندر خاطرش\nظن نیکش جملگی بر خرس بود / او مگر مر خرس را هم‌جنس بود\nعاقلی را از سگی تهمت نهاد / خرس را دانست اهل مهر و داد",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2043",
        "title": "بخش ۴۳ - گفتن موسی علیه السلام گوساله‌پرست را کی آن خیال‌اندیشی و ح",
        "content": "گفت موسی با یکی مست خیال / کای بداندیش از شقاوت وز ضلال\nصد گمانت بود در پیغامبریم / با چنین برهان و این خلق کریم\nصد هزاران معجزه دیدی ز من / صد خیالت می‌فزود و شک و ظن\nاز خیال و وسوسه تنگ آمدی / طعن بر پیغامبری‌ام می‌زدی\nگرد از دریا بر آوردم عیان / تا رهیدیت از شر فرعونیان\nز آسمان چل سال کاسه و خوان رسید / وز دعاام جوی از سنگی دوید\nاین و صد چندین و چندین گرم و سرد / از تو ای سرد آن توهم کم نکرد\nبانگ زد گوساله‌ای از جادوی / سجده کردی که خدای من توی\nآن توهمهات را سیلاب برد / زیرکی باردت را خواب برد\nچون نبودی بد گمان در حق او / چون نهادی سر چنان ای زشت‌خو\nچون خیالت نامد از تزویر او / وز فساد سحر احمق‌گیر او\nسامریی خود که باشد ای سگان / که خدایی بر تراشد در جهان\nچون درین تزویر او یک‌دل شدی / وز همه اشکالها عاطل شدی\nگاو می‌شاید خدایی را بلاف / در رسولی‌ام تو چون کردی خلاف\nپیش گاوی سجده کردی از خری / گشت عقلت صید سحر سامری\nچشم دزدیدی ز نور ذوالجلال / اینت جهل وافر و عین ضلال\nشه بر آن عقل و گزینش که تراست / چون تو کان جهل را کشتن سزاست\nگاو زرین بانگ کرد آخر چه گفت / کاحمقان را این همه رغبت شکفت\nزان عجب‌تر دیده‌ایت از من بسی / لیک حق را کی پذیرد هر خسی\nباطلان را چه رباید باطلی / عاطلان را چه خوش آید عاطلی\nزانک هر جنسی رباید جنس خود / گاو سوی شیر نر کی رو نهد\nگرگ بر یوسف کجا عشق آورد / جز مگر از مکر تا او را خورد\nچون ز گرگی وا رهد محرم شود / چون سگ کهف از بنی آدم شود\nچون ابوبکر از محمد برد بو / گفت هذا لیس وجه کاذب\nچون نبد بوجهل از اصحاب درد / دید صد شق قمر باور نکرد\nدردمندی کش ز بام افتاد طشت / زو نهان کردیم حق پنهان نگشت\nوانک او جاهل بد از دردش بعید / چند بنمودند و او آن را ندید\nآینهٔ دل صاف باید تا درو / وا شناسی صورت زشت از نکو",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2044",
        "title": "بخش ۴۴ - ترک کردن آن مرد ناصح بعد از مبالغهٔ پند مغرور خرس را",
        "content": "آن مسلمان ترک ابله کرد و تفت / زیر لب لاحول گویان باز رفت\nگفت چون از جد و بندم وز جدال / در دل او پیش می‌زاید خیال\nپس ره پند و نصیحت بسته شد / امر اعرض عنهم پیوسته شد\nچون دوایت می‌فزاید درد پس / قصه با طالب بگو بر خوان عبس\nچونک اعمی طالب حق آمدست / بهر فقر او را نشاید سینه خست\nتو حریصی بر رشاد مهتران / تا بیاموزند عام از سروران\nاحمدا دیدی که قومی از ملوک / مستمع گشتند گشتی خوش که بوک\nاین رئیسان یار دین گردند خوش / بر عرب اینها سرند و بر حبش\nبگذرد این صیت از بصره و تبوک / زانک الناس علی دین الملوک\nزین سبب تو از ضریر مهتدی / رو بگردانیدی و تنگ آمدی\nکندرین فرصت کم افتد این مناخ / تو ز یارانی و وقت تو فراخ\nمزدحم می‌گردیم در وقت تنگ / این نصیحت می‌کنم نه از خشم و جنگ\nاحمدا نزد خدا این یک ضریر / بهتر از صد قیصرست و صد وزیر\nیاد الناس معادن هین بیار / معدنی باشد فزون از صد هزار\nمعدن لعل و عقیق مکتنس / بهترست از صد هزاران کان مس\nاحمدا اینجا ندارد مال سود / سینه باید پر ز عشق و درد و دود\nاعمیی روشن‌دل آمد در مبند / پند او را ده که حق اوست پند\nگر دو سه ابله ترا منکر شدند / تلخ کی گردی چو هستی کان قند\nگر دو سه ابله ترا تهمت نهد / حق برای تو گواهی می‌دهد\nگفت از اقرار عالم فارغم / آنک حق باشد گواه او را چه غم\nگر خفاشی را ز خورشیدی خوریست / آن دلیل آمد که آن خورشید نیست\nنفرت خفاشکان باشد دلیل / که منم خورشید تابان جلیل\nگر گلابی را جعل راغب شود / آن دلیل ناگلابی می‌کند\nگر شود قلبی خریدار محک / در محکی‌اش در آید نقص و شک\nدزد شب خواهد نه روز این را بدان / شب نیم روزم که تابم در جهان\nفارقم فاروقم و غلبیروار / تا که که از من نمی‌یابد گذار\nآرد را پیدا کنم من از سبوس / تا نمایم کین نقوشست آن نفوس\nمن چو میزان خدایم در جهان / وا نمایم هر سبک را از گران\nگاو را داند خدا گوساله‌ای / خر خریداری و در خور کاله‌ای\nمن نه گاوم تا که گوسالم خرد / من نه خارم که اشتری از من چرد\nاو گمان دارد که با من جور کرد / بلک از آیینهٔ من روفت گرد",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2045",
        "title": "بخش ۴۵ - تملق کردن دیوانه جالینوس را و ترسیدن جالینوس",
        "content": "گفت جالینوس با اصحاب خود / مر مرا تا آن فلان دارو دهد\nپس بدو گفت آن یکی ای ذو فنون / این دوا خواهند از بهر جنون\nدور از عقل تو این دیگر مگو / گفت در من کرد یک دیوانه رو\nساعتی در روی من خوش بنگرید / چشمکم زد آستین من درید\nگرنه جنسیت بدی در من ازو / کی رخ آوردی به من آن زشت‌رو\nگر ندیدی جنس خود کی آمدی / کی بغیر جنس خود را بر زدی\nچون دو کس بر هم زند بی‌هیچ شک / در میانشان هست قدر مشترک\nکی پرد مرغی مگر با جنس خود / صحبت ناجنس گورست و لحد",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2046",
        "title": "بخش ۴۶ - سبب پریدن و چرخیدن مرغی با مرغی کی جنس او نبود",
        "content": "آن حکیمی گفت دیدم هم تکی / در بیابان زاغ را با لکلکی\nدر عجب ماندم بجستم حالشان / تا چه قدر مشترک یابم نشان\nچون شدم نزدیک من حیران و دنگ / خود بدیدم هر دوان بودند لنگ\nخاصه شه‌بازی که او عرشی بود / با یکی جغدی که او فرشی بود\nآن یکی خورشید علیین بود / وین دگر خفاش کز سجین بود\nآن یکی نوری ز هر عیبی بری / وین یکی کوری گدای هر دری\nآن یکی ماهی که بر پروین زند / وین یکی کرمی که در سرگین زید\nآن یکی یوسف‌رخی عیسی‌نفس / وین یکی گرگی و یا خر با جرس\nآن یکی پران شده در لامکان / وین یکی در کاهدان همچون سگان\nبا زبان معنوی گل با جعل / این همی‌گوید که ای گنده‌بغل\nگر گریزانی ز گلشن بی گمان / هست آن نفرت کمال گلستان\nغیرت من بر سر تو دورباش / می‌زند کای خس ازینجا دور باش\nور بیامیزی تو با من ای دنی / این گمان آید که از کان منی\nبلبلان را جای می‌زیبد چمن / مر جعل را در چمین خوشتر وطن\nحق مرا چون از پلیدی پاک داشت / چون سزد بر من پلیدی را گماشت\nیک رگم زیشان بد و آن را برید / در من آن بدرگ کجا خواهد رسید\nیک نشان آدم آن بود از ازل / که ملایک سر نهندش از محل\nیک نشان دیگر آنک آن بلیس / ننهدش سر که منم شاه و رئیس\nپس اگر ابلیس هم ساجد شدی / او نبودی آدم او غیری بدی\nهم سجود هر ملک میزان اوست / هم جحود آن عدو برهان اوست\nهم گواه اوست اقرار ملک / هم گواه اوست کفران سگک",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2047",
        "title": "بخش ۴۷ - تتمهٔ اعتماد آن مغرور بر تملق خرس",
        "content": "شخص خفت و خرس می‌راندش مگس / وز ستیز آمد مگس زو باز پس\nچند بارش راند از روی جوان / آن مگس زو باز می‌آمد دوان\nخشمگین شد با مگس خرس و برفت / بر گرفت از کوه سنگی سخت زفت\nسنگ آورد و مگس را دید باز / بر رخ خفته گرفته جای و ساز\nبر گرفت آن آسیا سنگ و بزد / بر مگس تا آن مگس وا پس خزد\nسنگ روی خفته را خشخاش کرد / این مثل بر جمله عالم فاش کرد\nمهر ابله مهر خرس آمد یقین / کین او مهرست و مهر اوست کین\nعهد او سستست و ویران و ضعیف / گفت او زفت و وفای او نحیف\nگر خورد سوگند هم باور مکن / بشکند سوگند مرد کژسخن\nچونک بی‌سوگند گفتش بد دروغ / تو میفت از مکر و سوگندش بدوغ\nنفس او میرست و عقل او اسیر / صد هزاران مصحفش خود خورده گیر\nچونک بی سوگند پیمان بشکند / گر خورد سوگند هم آن بشکند\nزانک نفس آشفته‌تر گردد از آن / که کنی بندش به سوگند گران\nچون اسیری بند بر حاکم نهد / حاکم آن را بر درد بیرون جهد\nبر سرش کوبد ز خشم آن بند را / می‌زند بر روی او سوگند را\nتو ز اوفوا بالعقودش دست شو / احفظوا ایمانکم با او مگو\nوانک حق را ساخت در پیمان سند / تن کند چون تار و گرد او تند",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2048",
        "title": "بخش ۴۸ - رفتن مصطفی علیه السلام به عیادت صحابی و بیان فایدهٔ عیادت",
        "content": "از صحابه خواجه‌ای بیمار شد / واندر آن بیماریش چون تار شد\nمصطفی آمد عیادت سوی او / چون همه لطف و کرم بد خوی او\nدر عیادت رفتن تو فایده‌ست / فایدهٔ آن باز با تو عایده‌ست\nفایدهٔ اول که آن شخص علیل / بوک قطبی باشد و شاه جلیل\nچون دو چشم دل نداری ای عنود / که نمی‌دانی تو هیزم را ز عود\nچونک گنجی هست در عالم مرنج / هیچ ویران را مدان خالی ز گنج\nقصد هر درویش می‌کن از گزاف / چون نشان یابی بجد می‌کن طواف\nچون ترا آن چشم باطن‌بین نبود / گنج می‌پندار اندر هر وجود\nور نباشد قطب یار ره بود / شه نباشد فارس اسپه بود\nپس صلهٔ یاران ره لازم شمار / هر که باشد گر پیاده گر سوار\nور عدو باشد همین احسان نکوست / که باحسان بس عدو گشتست دوست\nور نگردد دوست کینش کم شود / زانک احسان کینه را مرهم شود\nبس فواید هست غیر این ولیک / از درازی خایفم ای یار نیک\nحاصل این آمد که یار جمع باش / همچو بتگر از حجر یاری تراش\nزانک انبوهی و جمع کاروان / ره‌زنان را بشکند پشت و سنان",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2049",
        "title": "بخش ۴۹ - وحی کردن حق تعالی به موسی علیه السلام کی چرا به عیادت من ن",
        "content": "آمد از حق سوی موسی این عتاب / کای طلوع ماه دیده تو ز جیب\nمشرقت کردم ز نور ایزدی / من حقم رنجور گشتم نامدی\nگفت سبحانا تو پاکی از زیان / این چه رمزست این بکن یا رب بیان\nباز فرمودش که در رنجوریم / چون نپرسیدی تو از روی کرم\nگفت یا رب نیست نقصانی ترا / عقل گم شد این سخن را برگشا\nگفت آری بندهٔ خاص گزین / کشت رنجور او منم نیکو ببین\nهست معذوریش معذوری من / هست رنجوریش رنجوری من\nهر که خواهد همنشینی خدا / تا نشیند در حضور اولیا\nاز حضور اولیا گر بسکلی / تو هلاکی زانک جزوی بی کلی\nهر که را دیو از کریمان وا برد / بی کسش یابد سرش را او خورد\nیک بدست از جمع رفتن یک زمان / مکر دیوست بشنو و نیکو بدان",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2050",
        "title": "بخش ۵۰ - تنها کردن باغبان صوفی و فقیه و علوی را از همدیگر",
        "content": "باغبانی چون نظر در باغ کرد / دید چون دزدان بباغ خود سه مرد\nیک فقیه و یک شریف و صوفیی / هر یکی شوخی بدی لا یوفیی\nگفت با اینها مرا صد حجتست / لیک جمع‌اند و جماعت قوتست\nبر نیایم یک تنه با سه نفر / پس ببرمشان نخست از همدگر\nهر یکی را من به سویی افکنم / چونک تنها شد سبیلش بر کنم\nحیله کرد و کرد صوفی را به راه / تا کند یارانش را با او تباه\nگفت صوفی را برو سوی وثاق / یک گلیم آور برای این رفاق\nرفت صوفی گفت خلوت با دو یار / تو فقیهی وین شریف نامدار\nما به فتوی تو نانی می‌خوریم / ما به پر دانش تو می‌پریم\nوین دگر شه‌زاده و سلطان ماست / سیدست از خاندان مصطفاست\nکیست آن صوفی شکم‌خوار خسیس / تا بود با چون شما شاهان جلیس\nچون بباید مر ورا پنبه کنید / هفته‌ای بر باغ و راغ من زنید\nباغ چه بود جان من آن شماست / ای شما بوده مرا چون چشم راست\nوسوسه کرد و مریشان را فریفت / آه کز یاران نمی‌باید شکیفت\nچون بره کردند صوفی را و رفت / خصم شد اندر پیش با چوب زفت\nگفت ای سگ صوفیی باشد که تیز / اندر آیی باغ ما تو از ستیز\nاین جنیدت ره نمود و بایزید / از کدامین شیخ و پیرت این رسید\nکوفت صوفی را چو تنها یافتش / نیم کشتش کرد و سر بشکافتش\nگفت صوفی آن من بگذشت لیک / ای رفیقان پاس خود دارید نیک\nمر مرا اغیار دانستید هان / نیستم اغیارتر زین قلتبان\nاینچ من خوردم شما را خوردنیست / وین چنین شربت جزای هر دنیست\nاین جهان کوهست و گفت و گوی تو / از صدا هم باز آید سوی تو\nچون ز صوفی گشت فارغ باغبان / یک بهانه کرد زان پس جنس آن\nکای شریف من برو سوی وثاق / که ز بهر چاشت پختم من رقاق\nبر در خانه بگو قیماز را / تا بیارد آن رقاق و قاز را\nچون بره کردش بگفت ای تیزبین / تو فقیهی ظاهرست این و یقین\nاو شریفی می‌کند دعوی سرد / مادر او را که داند تا کی کرد\nبر زن و بر فعل زن دل می‌نهید / عقل ناقص وانگهانی اعتماد\nخویشتن را بر علی و بر نبی / بسته است اندر زمانه بس غبی\nهر که باشد از زنا و زانیان / این برد ظن در حق ربانیان\nهر که بر گردد سرش از چرخها / همچو خود گردنده بیند خانه را\nآنچ گفت آن باغبان بوالفضول / حال او بد دور از اولاد رسول\nگر نبودی او نتیجهٔ مرتدان / کی چنین گفتی برای خاندان\nخواند افسونها شنید آن را فقیه / در پیش رفت آن ستمکار سفیه\nگفت ای خر اندرین باغت کی خواند / دزدی از پیغامبرت میراث ماند\nشیر را بچه همی‌ماند بدو / تو به پیغامبر بچه مانی بگو\nبا شریف آن کرد مرد ملتجی / که کند با آل یاسین خارجی\nتا چه کین دارند دایم دیو و غول / چون یزید و شمر با آل رسول\nشد شریف از زخم آن ظالم خراب / با فقیه او گفت ما جستیم از آب\nپای دار اکنون که ماندی فرد و کم / چون دهل شو زخم می‌خور در شکم\nگر شریف و لایق و همدم نیم / از چنین ظالم ترا من کم نیم\nمر مرا دادی بدین صاحب غرض / احمقی کردی ترا بئس العوض\nشد ازو فارغ بیامد کای فقیه / چه فقیهی ای تو ننگ هر سفیه\nفتوی‌ات اینست ای ببریده‌دست / کاندر آیی و نگویی امر هست\nاین چنین رخصت بخواندی در وسیط / یا بدست این مساله اندر محیط\nگفت حقستت بزن دستت رسید / این سزای آنک از یاران برید",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2051",
        "title": "بخش ۵۱ - رجعت به قصهٔ مریض و عیادت پیغامبر علیه السلام",
        "content": "این عیادت از برای این صله‌ست / وین صله از صد محبت حامله‌ست\nدر عیادت شد رسول بی ندید / آن صحابی را بحال نزع دید\nچون شوی دور از حضور اولیا / در حقیقت گشته‌ای دور از خدا\nچون نتیجهٔ هجر همراهان غمست / کی فراق روی شاهان زان کمست\nسایهٔ شاهان طلب هر دم شتاب / تا شوی زان سایه بهتر ز آفتاب\nگر سفر داری بدین نیت برو / ور حضر باشد ازین غافل مشو",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2052",
        "title": "بخش ۵۲ - گفتن شیخ ابویزید را کی کعبه منم  گرد من طوافی می‌کن",
        "content": "سوی مکه شیخ امت بایزید / از برای حج و عمره می‌دوید\nاو به هر شهری که رفتی از نخست / مر عزیزان را بکردی بازجست\nگرد می‌گشتی که اندر شهر کیست / کو بر ارکان بصیرت متکیست\nگفت حق اندر سفر هر جا روی / باید اول طالب مردی شوی\nقصد گنجی کن که این سود و زیان / در تبع آید تو آن را فرع دان\nهر که کارد قصد گندم باشدش / کاه خود اندر تبع می‌آیدش\nکه بکاری بر نیاید گندمی / مردمی جو مردمی جو مردمی\nقصد کعبه کن چو وقت حج بود / چونک رفتی مکه هم دیده شود\nقصد در معراج دید دوست بود / درتبع عرش و ملایک هم نمود",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2053",
        "title": "بخش ۵۳ - حکایت",
        "content": "خانه‌ای نو ساخت روزی نو مرید / پیر آمد خانهٔ او را بدید\nگفت شیخ آن نو مرید خویش را / امتحان کرد آن نکو اندیش را\nروزن از بهر چه کردی ای رفیق / گفت تا نور اندر آید زین طریق\nگفت آن فرعست این باید نیاز / تا ازین ره بشنوی بانگ نماز\nبایزید اندر سفر جستی بسی / تا بیابد خضر وقت خود کسی\nدید پیری با قدی همچون هلال / دید در وی فر و گفتار رجال\nدیده نابینا و دل چون آفتاب / همچو پیلی دیده هندستان به خواب\nچشم بسته خفته بیند صد طرب / چون گشاید آن نبیند ای عجب\nبس عجب در خواب روشن می‌شود / دل درون خواب روزن می‌شود\nآنک بیدارست و بیند خواب خوش / عارفست او خاک او در دیده‌کش\nپیش او بنشست و می‌پرسید حال / یافتش درویش و هم صاحب‌عیال\nگفت عزم تو کجا ای بایزید / رخت غربت را کجا خواهی کشید\nگفت قصد کعبه دارم از پگه / گفت هین با خود چه داری زاد ره\nگفت دارم از درم نقره دویست / نک ببسته سخت بر گوشهٔ ردیست\nگفت طوفی کن بگردم هفت بار / وین نکوتر از طواف حج شمار\nو آن درمها پیش من نه ای جواد / دان که حج کردی و حاصل شد مراد\nعمره کردی عمر باقی یافتی / صاف گشتی بر صفا بشتافتی\nحق آن حقی که جانت دیده است / که مرا بر بیت خود بگزیده است\nکعبه هرچندی که خانهٔ بر اوست / خلقت من نیز خانهٔ سر اوست\nتا بکرد آن خانه را در وی نرفت / واندرین خانه به جز آن حی نرفت\nچون مرا دیدی خدا را دیده‌ای / گرد کعبهٔ صدق بر گردیده‌ای\nخدمت من طاعت و حمد خداست / تا نپنداری که حق از من جداست\nچشم نیکو باز کن در من نگر / تا ببینی نور حق اندر بشر\nبایزید آن نکته‌ها را هوش داشت / همچو زرین حلقه‌اش در گوش داشت\nآمد از وی بایزید اندر مزید / منتهی در منتها آخر رسید",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2054",
        "title": "بخش ۵۴ - دانستن پیغامبر علیه السلام کی سبب رنجوری آن شخص گستاخی بود",
        "content": "چون پیمبر دید آن بیمار را / خوش نوازش کرد یار غار را\nزنده شد او چون پیمبر را بدید / گوییا آن دم مر او را آفرید\nگفت بیماری مرا این بخت داد / کآمد این سلطان بر من بامداد\nتا مرا صحت رسید و عافیت / از قدوم این شه بی حاشیت\nای خجسته رنج و بیماری و تب / ای مبارک درد و بیداری شب\nنک مرا در پیری از لطف و کرم / حق چنین رنجوریی داد و سقم\nدرد پشتم داد هم تا من ز خواب / بر جهم هر نیمشب لا بد شتاب\nتا نخسپم جمله شب چون گاومیش / دردها بخشید حق از لطف خویش\nزین شکست آن رحم شاهان جوش کرد / دوزخ از تهدید من خاموش کرد\nرنج گنج آمد که رحمتها دروست / مغز تازه شد چو بخراشید پوست\nای برادر موضع تاریک و سرد / صبر کردن بر غم و سستی و درد\nچشمهٔ حیوان و جام مستی است / کان بلندیها همه در پستی است\nآن بهاران مضمرست اندر خزان / در بهارست آن خزان مگریز از آن\nهمره غم باش و با وحشت بساز / می‌طلب در مرگ خود عمر دراز\nآنچ گوید نفس تو کاینجا بدست / مشنوش چون کار او ضد آمدست\nتو خلافش کن که از پیغامبران / این چنین آمد وصیت در جهان\nمشورت در کارها واجب شود / تا پشیمانی در آخر کم بود\nحیله‌ها کردند بسیار انبیا / تا که گردان شد برین سنگ آسیا\nنفس می‌خواهد که تا ویران کند / خلق را گمراه و سرگردان کند\nگفت امت مشورت با کی کنیم / انبیا گفتند با عقل امام\nگفت گر کودک در آید یا زنی / کو ندارد عقل و رای روشنی\nگفت با او مشورت کن وانچ گفت / تو خلاف آن کن و در راه افت\nنفس خود را زن شناس از زن بتر / زانک زن جزویست نفست کل شر\nمشورت با نفس خود گر می‌کنی / هرچه گوید کن خلاف آن دنی\nگر نماز و روزه می‌فرمایدت / نفس مکارست مکری زایدت\nمشورت با نفس خویش اندر فعال / هرچه گوید عکس آن باشد کمال\nبرنیایی با وی و استیز او / رو بر یاری بگیر آمیز او\nعقل قوت گیرد از عقل دگر / نیشکر کامل شود از نیشکر\nمن ز مکر نفس دیدم چیزها / کو برد از سحر خود تمییزها\nوعده‌ها بدهد ترا تازه به دست / که هزاران بار آنها را شکست\nعمر اگر صد سال خود مهلت دهد / اوت هر روزی بهانهٔ نو نهد\nگرم گوید وعده‌های سرد را / جادوی مردی ببندد مرد را\nای ضیاء الحق حسام الدین بیا / که نروید بی تو از شوره گیا\nاز فلک آویخته شد پرده‌ای / از پی نفرین دل آزرده‌ای\nاین قضا را هم قضا داند علاج / عقل خلقان در قضا گیجست گیج\nاژدها گشتست آن مار سیاه / آنک کرمی بود افتاده به راه\nاژدها و مار اندر دست تو / شد عصا ای جان موسی مست تو\nحکم خذها لا تخف دادت خدا / تا به دستت اژدها گردد عصا\nهین ید بیضا نما ای پادشاه / صبح نو بگشا ز شبهای سیاه\nدوزخی افروخت بر وی دم فسون / ای دم تو از دم دریا فزون\nبحر مکارست بنموده کفی / دوزخست از مکر بنموده تفی\nزان نماید مختصر در چشم تو / تا زبون بینیش جنبد خشم تو\nهمچنانک لشکر انبوه بود / مر پیمبر را به چشم اندک نمود\nتا بریشان زد پیمبر بی خطر / ور فزون دیدی از آن کردی حذر\nآن عنایت بود و اهل آن بدی / احمدا ورنه تو بد دل می‌شدی\nکم نمود او را و اصحاب ورا / آن جهاد ظاهر و باطن خدا\nتا میسر کرد یسری را برو / تا ز عسری او بگردانید رو\nکم نمودن مر ورا پیروز بود / که حقش یار و طریق‌آموز بود\nآنک حق پشتش نباشد از ظفر / وای اگر گربه‌ش نماید شیر نر\nوای اگر صد را یکی بیند ز دور / تا به چالش اندر آید از غرور\nزان نماید ذوالفقاری حربه‌ای / زان نماید شیر نر چون گربه‌ای\nتا دلیر اندر فتد احمق به جنگ / واندر آردشان بدین حیلت به چنگ\nتا به پای خویش باشند آمده / آن فلیوان جانب آتشکده\nکاه برگی می‌نماید تا تو زود / پف کنی کو را برانی از وجود\nهین که آن که کوهها بر کنده است / زو جهان گریان و او در خنده است\nمی‌نماید تا بکعب این آب جو / صد چو عاج ابن عنق شد غرق او\nمی‌نماید موج خونش تل مشک / می‌نماید قعر دریا خاک خشک\nخشک دید آن بحر را فرعون کور / تا درو راند از سر مردی و زور\nچون در آید در تک دریا بود / دیدهٔ فرعون کی بینا بود\nدیده بینا از لقای حق شود / حق کجا همراز هر احمق شود\nقند بیند خود شود زهر قتول / راه بیند خود بود آن بانگ غول\nای فلک در فتنهٔ آخر زمان / تیز می‌گردی بده آخر زمان\nخنجر تیزی تو اندر قصد ما / نیش زهرآلوده‌ای در فصد ما\nای فلک از رحم حق آموز رحم / بر دل موران مزن چون مار زخم\nحق آنک چرخهٔ چرخ ترا / کرد گردان بر فراز این سرا\nکه دگرگون گردی و رحمت کنی / پیش از آن که بیخ ما را بر کنی\nحق آنک دایگی کردی نخست / تا نهال ما ز آب و خاک رست\nحق آن شه که ترا صاف آفرید / کرد چندان مشعله در تو پدید\nآنچنان معمور و باقی داشتت / تا که دهری از ازل پنداشتت\nشکر دانستیم آغاز ترا / انبیا گفتند آن راز ترا\nآدمی داند که خانه حادثست / عنکبوتی نه که در وی عابشست\nپشه کی داند که این باغ از کیست / کو بهاران زاد و مرگش در دیست\nکرم کاندر چوب زاید سست‌حال / کی بداند چوب را وقت نهال\nور بداند کرم از ماهیتش / عقل باشد کرم باشد صورتش\nعقل خود را می‌نماید رنگها / چون پری دورست از آن فرسنگها\nاز ملک بالاست چه جای پری / تو مگس‌پری بپستی می‌پری\nگرچه عقلت سوی بالا می‌پرد / مرغ تقلیدت بپستی می‌چرد\nعلم تقلیدی وبال جان ماست / عاریه‌ست و ما نشسته کان ماست\nزین خرد جاهل همی باید شدن / دست در دیوانگی باید زدن\nهرچه بینی سود خود زان می‌گریز / زهر نوش و آب حیوان را بریز\nهر که بستاید ترا دشنام ده / سود و سرمایه به مفلس وام ده\nایمنی بگذار و جای خوف باش / بگذر از ناموس و رسوا باش و فاش\nآزمودم عقل دور اندیش را / بعد ازین دیوانه سازم خویش را",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2055",
        "title": "بخش ۵۵ - عذر گفتن دلقک با سید اجل کی چرا  فاحشه را نکاح کرد",
        "content": "گفت با دلقک شبی سید اجل / قحبه‌ای را خواستی تو از عجل\nبا من این را باز می‌بایست گفت / تا یکی مستور کردیمیت جفت\nگفت نه مستور صالح خواستم / قحبه گشتند و ز غم تن کاستم\nخواستم ایم قحبه را بی معرفت / تا ببینم چون شود این عاقبت\nعقل را من آزمودم هم بسی / زین سپس جویم جنون را مغرسی",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2056",
        "title": "بخش ۵۶ - به حیلت در سخن آوردن سایل آن بزرگ را کی خود را دیوانه ساخت",
        "content": "آن یکی می‌گفت خواهم عاقلی / مشورت آرم بدو در مشکلی\nآن یکی گفتش که اندر شهر ما / نیست عاقل جز که آن مجنون‌نما\nبر نیی گشته سواره نک فلان / می‌دواند در میان کودکان\nصاحب رایست و آتش‌پاره‌ای / آسمان قدرست و اخترباره‌ای\nفر او کروبیان را جان شدست / او درین دیوانگی پنهان شدست\nلیک هر دیوانه را جان نشمری / سر منه گوساله را چون سامری\nچون ولیی آشکارا با تو گفت / صد هزاران غیب و اسرار نهفت\nمر ترا آن فهم و آن دانش نبود / وا ندانستی تو سرگین را ز عود\nاز جنون خود را ولی چون پرده ساخت / مر ورا ای کور کی خواهی شناخت\nگر ترا بازست آن دیدهٔ یقین / زیر هر سنگی یکی سرهنگ بین\nپیش آن چشمی که باز و رهبرست / هر گلیمی را کلیمی در برست\nمر ولی را هم ولی شهره کند / هر که را او خواست با بهره کند\nکس نداند از خرد او را شناخت / چونک او مر خویش را دیوانه ساخت\nچون بدزدد دزد بینایی ز کور / هیچ یابد دزد را او در عبور\nکور نشناسد که دزد او که بود / گرچه خود بر وی زند دزد عنود\nچون گزد سگ کور صاحب‌ژنده را / کی شناسد آن سگ درنده را",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2057",
        "title": "بخش ۵۷ - حمله بردن سگ بر کور گدا",
        "content": "یک سگی در کوی بر کور گدا / حمله می‌آورد چون شیر وغا\nسگ کند آهنگ درویشان بخشم / در کشد مه خاک درویشان بچشم\nکور عاجز شد ز بانگ و بیم سگ / اندر آمد کور در تعظیم سگ\nکای امیر صید و ای شیر شکار / دست دست تست دست از من بدار\nکز ضرورت دم خر را آن حکیم / کرد تعظیم و لقب دادش کریم\nگفت او هم از ضرورت کای اسد / از چو من لاغر شکارت چه رسد\nگور می‌گیرند یارانت به دشت / کور می‌گیری تو در کوچه بگشت\nگور می‌جویند یارانت بصید / کور می‌جویی تو در کوچه بکید\nآن سگ عالم شکار گور کرد / وین سگ بی‌مایه قصد کور کرد\nعلم چون آموخت سگ رست از ضلال / می‌کند در بیشه‌ها صید حلال\nسگ چو عالم گشت شد چالاک زحف / سگ چو عارف گشت شد اصحاب کهف\nسگ شناسا شد که میر صید کیست / ای خدا آن نور اشناسنده چیست\nکور نشناسد نه از بی چشمی است / بلک این زانست کز جهلست مست\nنیست خود بی‌چشم‌تر کور از زمین / این زمین از فضل حق شد خصم بین\nنور موسی دید و موسی را نواخت / خسف قارون کرد و قارون را شناخت\nرجف کرد اندر هلاک هر دعی / فهم کرد از حق که یاارض ابلعی\nخاک و آب و باد و نار با شرر / بی‌خبر با ما و با حق با خبر\nما بعکس آن ز غیر حق خبیر / بی‌خبر از حق و از چندین نذیر\nلاجرم اشفقن منها جمله‌شان / کند شد ز آمیز حیوان حمله‌شان\nگفت بیزاریم جمله زین حیات / کو بود با خلق حی با حق موات\nچون بماند از خلق گردد او یتیم / انس حق را قلب می‌باید سلیم\nچون ز کوری دزد دزدد کاله‌ای / می‌کند آن کور عمیا ناله‌ای\nتا نگوید دزد او را کان منم / کز تو دزدیدم که دزد پر فنم\nکی شناسد کور دزد خویش را / چون ندارد نور چشم و آن ضیا\nچون بگوید هم بگیر او را تو سخت / تا بگوید او علامتهای رخت\nپس جهاد اکبر آمد عصر دزد / تا بگوید که چه برد آن زن بمزد\nاولا دزدید کحل دیده‌ات / چون ستانی باز یابی تبصرت\nکالهٔ حکمت که گم کردهٔ دلست / پیش اهل دل یقین آن حاصلست\nکوردل با جان و با سمع و بصر / می‌نداند دزد شیطان را ز اثر\nز اهل دل جو از جماد آن را مجو / که جماد آمد خلایق پیش او\nمشورت جوینده آمد نزد او / کای اب کودک شده رازی بگو\nگفت رو زین حلقه کین در باز نیست / باز گرد امروز روز راز نیست\nگر مکان را ره بدی در لامکان / همچو شیخان بودمی من بر دکان",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2058",
        "title": "بخش ۵۸ - خواندن محتسب مست خراب افتاده را به زندان",
        "content": "محتسب در نیم شب جایی رسید / در بن دیوار مستی خفته دید\nگفت هی مستی چه خوردستی بگو / گفت ازین خوردم که هست اندر سبو\nگفت آخر در سبو واگو که چیست / گفت از آنک خورده‌ام گفت این خفیست\nگفت آنچ خورده‌ای آن چیست آن / گفت آنک در سبو مخفیست آن\nدور می‌شد این سؤال و این جواب / ماند چون خر محتسب اندر خلاب\nگفت او را محتسب هین آه کن / مست هوهو کرد هنگام سخن\nگفت گفتم آه کن هو می‌کنی / گفت من شاد و تو از غم منحنی\nآه از درد و غم و بیدادیست / هوی هوی می‌خوران از شادیست\nمحتسب گفت این ندانم خیز خیز / معرفت متراش و بگذار این ستیز\nگفت رو تو از کجا من از کجا / گفت مستی خیز تا زندان بیا\nگفت مست ای محتسب بگذار و رو / از برهنه کی توان بردن گرو\nگر مرا خود قوت رفتن بدی / خانهٔ خود رفتمی وین کی شدی\nمن اگر با عقل و با امکانمی / همچو شیخان بر سر دکانمی",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2059",
        "title": "بخش ۵۹ - دوم بار در سخن کشیدن سایل آن بزرگ را تا حال او معلوم‌تر گر",
        "content": "گفت آن طالب که آخر یک نفس / ای سواره بر نی این سو ران فرس\nراند سوی او که هین زوتر بگو / کاسپ من بس توسنست و تندخو\nتا لگد بر تو نکوبد زود باش / از چه می‌پرسی بیانش کن تو فاش\nاو مجال راز دل گفتن ندید / زو برون شو کرد و در لاغش کشید\nگفت می‌خواهم درین کوچه زنی / کیست لایق از برای چون منی\nگفت سه گونه زن‌اند اندر جهان / آن دو رنج و این یکی گنج روان\nآن یکی را چون بخواهی کل تراست / وآن دگر نیمی ترا نیمی جداست\nوآن سیم هیچ او ترا نبود بدان / این شنودی دور شو رفتم روان\nتا ترا اسپم نپراند لگد / که بیفتی بر نخیزی تا ابد\nشیخ راند اندر میان کودکان / بانگ زد بار دگر او را جوان\nکه بیا آخر بگو تفسیر این / این زنان سه نوع گفتی بر گزین\nراند سوی او و گفتش بکر خاص / کل ترا باشد ز غم یابی خلاص\nوانک نیمی آن تو بیوه بود / وانک هیچست آن عیال با ولد\nچون ز شوی اولش کودک بود / مهر و کل خاطرش آن سو رود\nدور شو تا اسپ نندازد لگد / سم اسپ توسنم بر تو رسد\nهای هویی کرد شیخ باز راند / کودکان را باز سوی خویش خواند\nباز بانگش کرد آن سایل بیا / یک سؤالم ماند ای شاه کیا\nباز راند این سو بگو زوتر چه بود / که ز میدان آن بچه گویم ربود\nگفت ای شه با چنین عقل و ادب / این چه شیدست این چه فعلست ای عجب\nتو ورای عقل کلی در بیان / آفتابی در جنون چونی نهان\nگفت این اوباش رایی می‌زنند / تا درین شهر خودم قاضی کنند\nدفع می‌گفتم مرا گفتند نی / نیست چون تو عالمی صاحب فنی\nبا وجود تو حرامست و خبیث / که کم از تو در قضا گوید حدیث\nدر شریعت نیست دستوری که ما / کمتر از تو شه کنیم و پیشوا\nزین ضرورت گیج و دیوانه شدم / لیک در باطن همانم که بدم\nعقل من گنجست و من ویرانه‌ام / گنج اگر پیدا کنم دیوانه‌ام\nاوست دیوانه که دیوانه نشد / این عسس را دید و در خانه نشد\nدانش من جوهر آمد نه عرض / این بهایی نیست بهر هر غرض\nکان قندم نیستان شکرم / هم زمن می‌روید و من می‌خورم\nعلم تقلیدی و تعلیمیست آن / کز نفور مستمع دارد فغان\nچون پی دانه نه بهر روشنیست / همچو طالب‌علم دنیای دنیست\nطالب علمست بهر عام و خاص / نه که تا یابد ازین عالم خلاص\nهمچو موشی هر طرف سوراخ کرد / چونک نورش راند از در گفت برد\nچونک سوی دشت و نورش ره نبود / هم در آن ظلمات جهدی می‌نمود\nگر خدایش پر دهد پر خرد / برهد از موشی و چون مرغان پرد\nور نجوید پر بماند زیر خاک / ناامید از رفتن راه سماک\nعلم گفتاری که آن بی جان بود / عاشق روی خریداران بود\nگرچه باشد وقت بحث علم زفت / چون خریدارش نباشد مرد و رفت\nمشتری من خدایست او مرا / می‌کشد بالا که الله اشتری\nخونبهای من جمال ذوالجلال / خونبهای خود خورم کسب حلال\nاین خریداران مفلس را بهل / چه خریداری کند یک مشت گل\nگل مخور گل را مخر گل را مجو / زانک گل خوارست دایم زردرو\nدل بخور تا دایما باشی جوان / از تجلی چهره‌ات چون ارغوان\nیا رب این بخشش نه حد کار ماست / لطف تو لطف خفی را خود سزاست\nدست گیر از دست ما ما را بخر / پرده را بر دار و پردهٔ ما مدر\nباز خر ما را ازین نفس پلید / کاردش تا استخوان ما رسید\nاز چو ما بیچارگان این بند سخت / کی گشاید ای شه بی‌تاج و تخت\nاین چنین قفل گران را ای ودود / کی تواند جز که فضل تو گشود\nما ز خود سوی تو گردانیم سر / چون توی از ما به ما نزدیکتر\nاین دعا هم بخشش و تعلیم تست / گرنه در گلخن گلستان از چه رست\nدر میان خون و روده فهم و عقل / جز ز اکرام تو نتوان کرد نقل\nاز دو پاره پیه این نور روان / موج نورش می‌زند بر آسمان\nگوشت‌پاره که زبان آمد ازو / می‌رود سیلاب حکمت همچو جو\nسوی سوراخی که نامش گوشهاست / تا بباغ جان که میوه‌ش هوشهاست\nشاه‌راه باغ جانها شرع اوست / باغ و بستانهای عالم فرع اوست\nاصل و سرچشمهٔ خوشی آنست آن / زود تجری تحتها الانهار خوان",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2060",
        "title": "بخش ۶۰ - تتمهٔ نصیحت رسول علیه السلام بیمار را",
        "content": "گفت پیغامبر مر آن بیمار را / چون عیادت کرد یار زار را\nکه مگر نوعی دعایی کرده‌ای / از جهالت زهربایی خورده‌ای\nیاد آور چه دعا می‌گفته‌ای / چون ز مکر نفس می‌آشفته‌ای\nگفت یادم نیست الا همتی / دار با من یادم آید ساعتی\nاز حضور نوربخش مصطفی / پیش خاطر آمد او را آن دعا\nتافت زان روزن که از دل تا دلست / روشنی که فرق حق و باطلست\nگفت اینک یادم آمد ای رسول / آن دعا که گفته‌ام من بوالفضول\nچون گرفتار گنه می‌آمدم / غرقه دست اندر حشایش می‌زدم\nاز تو تهدید و وعیدی می‌رسید / مجرمان را از عذاب بس شدید\nمضطرب می‌گشتم و چاره نبود / بند محکم بود و قفل ناگشود\nنی مقام صبر و نی راه گریز / نی امید توبه نی جای ستیز\nمن چو هاروت و چو ماروت از حزن / آه می‌کردم که ای خلاق من\nاز خطر هاروت و ماروت آشکار / چاه بابل را بکردند اختیار\nتا عذاب آخرت اینجا کشند / گربزند و عاقل و ساحروشند\nنیک کردند و بجای خویش بود / سهل‌تر باشد ز آتش رنج دود\nحد ندارد وصف رنج آن جهان / سهل باشد رنج دنیا پیش آن\nای خنک آن کو جهادی می‌کند / بر بدن زجری و دادی می‌کند\nتا ز رنج آن جهانی وا رهد / بر خود این رنج عبادت می‌نهد\nمن همی‌گفتم که یا رب آن عذاب / هم درین عالم بران بر من شتاب\nتا در آن عالم فراغت باشدم / در چنین درخواست حلقه می‌زدم\nاین چنین رنجوریی پیدام شد / جان من از رنج بی آرام شد\nمانده‌ام از ذکر و از اوراد خود / بی‌خبر گشتم ز خویش و نیک و بد\nگر نمی‌دیدم کنون من روی تو / ای خجسته وی مبارک بوی تو\nمی‌شدم از بند من یکبارگی / کردیم شاهانه این غمخوارگی\nگفت هی هی این دعا دیگر مکن / بر مکن تو خویش را از بیخ و بن\nتو چه طاقت داری ای مور نژند / که نهد بر تو چنان کوه بلند\nگفت توبه کردم ای سلطان که من / از سر جلدی نلافم هیچ فن\nاین جهان تیهست و تو موسی و ما / از گنه در تیه مانده مبتلا\nقوم موسی راه می‌پیموده‌اند / آخر اندر گام اول بوده‌اند\nسالها ره می‌رویم و در اخیر / همچنان در منزل اول اسیر\nگر دل موسی ز ما راضی بدی / تیه را راه و کران پیدا شدی\nور بکل بیزار بودی او ز ما / کی رسیدی خوانمان هیچ از سما\nکی ز سنگی چشمه‌ها جوشان شدی / در بیابان‌مان امان جان شدی\nبل به جای خوان خود آتش آمدی / اندرین منزل لهب بر ما زدی\nچون دو دل شد موسی اندر کار ما / گاه خصم ماست و گاهی یار ما\nخشمش آتش می‌زند در رخت ما / حلم او رد می‌کند تیر بلا\nکی بود که حلم گردد خشم نیز / نیست این نادر ز لطفت ای عزیز\nمدح حاضر وحشتست از بهر این / نام موسی می‌برم قاصد چنین\nورنه موسی کی روا دارد که من / پیش تو یاد آورم از هیچ تن\nعهد ما بشکست صد بار و هزار / عهد تو چون کوه ثابت بر قرار\nعهد ما کاه و به هر بادی زبون / عهد تو کوه و ز صد که هم فزون\nحق آن قوت که بر تلوین ما / رحمتی کن ای امیر لونها\nخویش را دیدیم و رسوایی خویش / امتحان ما مکن ای شاه بیش\nتا فضیحتهای دیگر را نهان / کرده باشی ای کریم مستعان\nبی‌حدی تو در جمال و در کمال / در کژی ما بی‌حدیم و در ضلال\nبی حدی خویش بگمار ای کریم / بر کژی بی حد مشتی لئیم\nهین که از تقطیع ما یک تار ماند / مصر بودیم و یکی دیوار ماند\nالبقیه البقیه ای خدیو / تا نگردد شاد کلی جان دیو\nبهر ما نی بهر آن لطف نخست / که تو کردی گمرهان را باز جست\nچون نمودی قدرتت بنمای رحم / ای نهاده رحمها در لحم و شحم\nاین دعا گر خشم افزاید ترا / تو دعا تعلیم فرما مهترا\nآنچنان کادم بیفتاد از بهشت / رجعتش دادی که رست از دیو زشت\nدیو کی بود کو ز آدم بگذرد / بر چنین نطعی ازو بازی برد\nدر حقیقت نفع آدم شد همه / لعنت حاسد شده آن دمدمه\nبازیی دید و دو صد بازی ندید / پس ستون خانهٔ خود را برید\nآنشی زد شب بکشت دیگران / باد آتش را بکشت او بران\nچشم‌بندی بود لعنت دیو را / تا زیان خصم دید آن ریو را\nخود زیان جان او شد ریو او / گویی آدم بود دیو دیو او\nلعنت این باشد که کژبینش کند / حاسد و خودبین و پر کینش کند\nتا نداند که هر آنک کرد بد / عاقبت باز آید و بر وی زند\nجمله فرزین‌بندها بیند بعکس / مات بر وی گردد و نقصان و وکس\nزانک گر او هیچ بیند خویش را / مهلک و ناسور بیند ریش را\nدرد خیزد زین چنین دیدن درون / درد او را از حجاب آرد برون\nتا نگیرد مادران را درد زه / طفل در زادن نیابد هیچ ره\nاین امانت در دل و دل حامله‌ست / این نصیحتها مثال قابله‌ست\nقابله گوید که زن را درد نیست / درد باید درد کودک را رهیست\nآنک او بی‌درد باشد ره‌زنست / زانک بی‌دردی انا الحق گفتنست\nآن انا بی وقت گفتن لعنتست / آن انا در وقت گفتن رحمتست\nآن انا منصور رحمت شد یقین / آن انا فرعون لعنت شد ببین\nلاجرم هر مرغ بی‌هنگام را / سر بریدن واجبست اعلام را\nسر بریدن چیست کشتن نفس را / در جهاد و ترک گفتن تفس را\nآنچنانک نیش کزدم بر کنی / تا که یابد او ز کشتن ایمنی\nبر کنی دندان پر زهری ز مار / تا رهد مار از بلای سنگسار\nهیچ نکشد نفس را جز ظل پیر / دامن آن نفس‌کش را سخت گیر\nچون بگیری سخت آن توفیق هوست / در تو هر قوت که آید جذب اوست\nما رمیت اذ رمیت راست دان / هر چه کارد جان بود از جان جان\nدست گیرنده ویست و بردبار / دم بدم آن دم ازو اومید دار\nنیست غم گر دیر بی او مانده‌ای / دیرگیر و سخت‌گیرش خوانده‌ای\nدیر گیرد سخت گیرد رحمتش / یک دمت غایب ندارد حضرتش\nور تو خواهی شرح این وصل و ولا / از سر اندیشه می‌خوان والضحی\nور تو گویی هم بدیها از ویست / لیک آن نقصان فضل او کیست\nآن بدی دادن کمال اوست هم / من مثالی گویمت ای محتشم\nکرد نقاشی دو گونه نقشها / نقشهای صاف و نقشی بی صفا\nنقش یوسف کرد و حور خوش‌سرشت / نقش عفریتان و ابلیسان زشت\nهر دو گونه نقش استادی اوست / زشتی او نیست آن رادی اوست\nزشت را در غایت زشتی کند / جمله زشتیها به گردش بر تند\nتا کمال دانشش پیدا شود / منکر استادیش رسوا شود\nور نداند زشت کردن ناقص است / زین سبب خلاق گبر و مخلص است\nپس ازین رو کفر و ایمان شاهدند / بر خداوندیش و هر دو ساجدند\nلیک مؤمن دان که طوعا ساجدست / زانک جویای رضا و قاصدست\nهست کرها گبر هم یزدان‌پرست / لیک قصد او مرادی دیگرست\nقلعهٔ سلطان عمارت می‌کند / لیک دعوی امارت می‌کند\nگشته یاغی تا که ملک او بود / عاقبت خود قلعه سلطانی شود\nمؤمن آن قلعه برای پادشاه / می‌کند معمور نه از بهر جاه\nزشت گوید ای شه زشت‌آفرین / قادری بر خوب و بر زشت مهین\nخوب گوید ای شه حسن و بها / پاک گردانیدیم از عیبها",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2061",
        "title": "بخش ۶۱ - وصیت کردن پیغامبر علیه السلام مر آن بیمار را و دعا آموزانی",
        "content": "گفت پیغامبر مر آن بیمار را / این بگو کای سهل‌کن دشوار را\nآتنا فی دار دنیانا حسن / آتنا فی دار عقبانا حسن\nراه را بر ما چو بستان کن لطیف / منزل ما خود تو باشی ای شریف\nمؤمنان در حشر گویند ای ملک / نی که دوزخ بود راه مشترک\nمؤمن و کافر برو یابد گذار / ما ندیدیم اندرین ره دود و نار\nنک بهشت و بارگاه آمنی / پس کجا بود آن گذرگاه دنی\nپس ملک گوید که آن روضهٔ خضر / که فلان جا دیده‌اید اندر گذر\nدوزخ آن بود و سیاستگاه سخت / بر شما شد باغ و بستان و درخت\nچون شما این نفس دوزخ‌خوی را / آتشی گبر فتنه‌جوی را\nجهدها کردید و او شد پر صفا / نار را کشتید از بهر خدا\nآتش شهوت که شعله می‌زدی / سبزهٔ تقوی شد و نور هدی\nآتش خشم از شما هم حلم شد / ظلمت جهل از شما هم علم شد\nآتش حرص از شما ایثار شد / و آن حسد چون خار بد گلزار شد\nچون شما این جمله آتشهای خویش / بهر حق کشتید جمله پیش پیش\nنفس ناری را چو باغی ساختید / اندرو تخم وفا انداختید\nبلبلان ذکر و تسبیح اندرو / خوش سرایان در چمن بر طرف جو\nداعی حق را اجابت کرده‌اید / در جحیم نفس آب آورده‌اید\nدوزخ ما نیز در حق شما / سبزه گشت و گلشن و برگ و نوا\nچیست احسان را مکافات ای پسر / لطف و احسان و ثواب معتبر\nنی شما گفتید ما قربانییم / پیش اوصاف بقا ما فانییم\nما اگر قلاش و گر دیوانه‌ایم / مست آن ساقی و آن پیمانه‌ایم\nبر خط و فرمان او سر می‌نهیم / جان شیرین را گروگان می‌دهیم\nتا خیال دوست در اسرار ماست / چاکری و جانسپاری کار ماست\nهر کجا شمع بلا افروختند / صد هزاران جان عاشق سوختند\nعاشقانی کز درون خانه‌اند / شمع روی یار را پروانه‌اند\nای دل آنجا رو که با تو روشنند / وز بلاها مر ترا چون جوشنند\nبر جنایاتت مواسا می‌کنند / در میان جان ترا جا می‌کنند\nزان میان جان ترا جا می‌کنند / تا ترا پر باده چون جا می‌کنند\nدر میان جان ایشان خانه گیر / در فلک خانه کن ای بدر منیر\nچون عطارد دفتر دل وا کنند / تا که بر تو سرها پیدا کنند\nپیش خویشان باش چون آواره‌ای / بر مه کامل زن ار مه پاره‌ای\nجزو را از کل خود پرهیز چیست / با مخالف این همه آمیز چیست\nجنس را بین نوع گشته در روش / غیبها بین عین گشته در رهش\nتا چو زن عشوه خری ای بی‌خرد / از دروغ و عشوه کی یابی مدد\nچاپلوس و لفظ شیرین و فریب / می‌ستانی می‌نهی چون زن به جیب\nمر ترا دشنام و سیلی شهان / بهتر آید از ثنای گمرهان\nصفع شاهان خور مخور شهد خسان / تا کسی گردی ز اقبال کسان\nزانک ازیشان خلعت و دولت رسد / در پناه روح جان گردد جسد\nهر کجا بینی برهنه و بی‌نوا / دان که او بگریختست از اوستا\nتا چنان گردد که می‌خواهد دلش / آن دل کور بد بی‌حاصلش\nگر چنان گشتی که استا خواستی / خویش را و خویش را آراستی\nهر که از استا گریزد در جهان / او ز دولت می‌گریزد این بدان\nپیشه‌ای آموختی در کسب تن / چنگ اندر پیشهٔ دینی بزن\nدر جهان پوشیده گشتی و غنی / چون برون آیی ازینجا چون کنی\nپیشه‌ای آموز کاندر آخرت / اندر آید دخل کسب مغفرت\nآن جهان شهریست پر بازار و کسب / تا نپنداری که کسب اینجاست حسب\nحق تعالی گفت کین کسب جهان / پیش آن کسبست لعب کودکان\nهمچو آن طفلی که بر طفلی تند / شکل صحبت‌کن مساسی می‌کند\nکودکان سازند در بازی دکان / سود نبود جز که تعبیر زمان\nشب شود در خانه آید گرسنه / کودکان رفته بمانده یک تنه\nاین جهان بازی‌گهست و مرگ شب / باز گردی کیسه خالی پر تعب\nکسب دین عشقست و جذب اندرون / قابلیت نور حق را ای حرون\nکسب فانی خواهدت این نفس خس / چند کسب خس کنی بگذار بس\nنفس خس گر جویدت کسب شریف / حیله و مکری بود آن را ردیف",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2062",
        "title": "بخش ۶۲ - بیدار کردن ابلیس معاویه را  کی خیز وقت نمازست",
        "content": "در خبر آمد که خال مؤمنان / خفته بد در قصر بر بستر ستان\nقصر را از اندرون در بسته بود / کز زیارتهای مردم خسته بود\nناگهان مردی ورا بیدار کرد / چشم چون بگشاد پنهان گشت مرد\nگفت اندر قصر کس را ره نبود / کیست کین گستاخی و جرات نمود\nگرد برگشت و طلب کرد آن زمان / تا بیاید زان نهان گشته نشان\nاو پس در مدبری را دید کو / در پس پرده نهان می‌کرد رو\nگفت هی تو کیستی نام تو چیست / گفت نامم فاش ابلیس شقیست\nگفت بیدارم چرا کردی بجد / راست گو با من مگو بر عکس و ضد",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2063",
        "title": "بخش ۶۳ - از خر افکندن ابلیس معاویه را و روپوش و بهانه کردن و جواب گ",
        "content": "گفت هنگام نماز آخر رسید / سوی مسجد زود می‌باید دوید\nعجلوا الطاعات قبل الفوت گفت / مصطفی چون در معنی می‌بسفت\nگفت نی نی این غرض نبود ترا / که بخیری ره‌نما باشی مرا\nدزد آید از نهان در مسکنم / گویدم که پاسبانی می‌کنم\nمن کجا باور کنم آن دزد را / دزد کی داند ثواب و مزد را",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2064",
        "title": "بخش ۶۴ - باز جواب گفتن ابلیس معاویه را",
        "content": "گفت ما اول فرشته بوده‌ایم / راه طاعت را بجان پیموده‌ایم\nسالکان راه را محرم بدیم / ساکنان عرش را همدم بدیم\nپیشهٔ اول کجا از دل رود / مهر اول کی ز دل بیرون شود\nدر سفر گر روم بینی یا ختن / از دل تو کی رود حب الوطن\nما هم از مستان این می بوده‌ایم / عاشقان درگه وی بوده‌ایم\nناف ما بر مهر او ببریده‌اند / عشق او در جان ما کاریده‌اند\nروز نیکو دیده‌ایم از روزگار / آب رحمت خورده‌ایم اندر بهار\nنی که ما را دست فضلش کاشتست / از عدم ما را نه او بر داشتست\nای بسا کز وی نوازش دیده‌ایم / در گلستان رضا گردیده‌ایم\nبر سر ما دست رحمت می‌نهاد / چشمه‌های لطف از ما می‌گشاد\nوقت طفلی‌ام که بودم شیرجو / گاهوارم را کی جنبانید او\nاز کی خوردم شیر غیر شیر او / کی مرا پرورد جز تدبیر او\nخوی کان با شیر رفت اندر وجود / کی توان آن را ز مردم واگشود\nگر عتابی کرد دریای کرم / بسته کی گردند درهای کرم\nاصل نقدش داد و لطف و بخششست / قهر بر وی چون غباری از غشست\nاز برای لطف عالم را بساخت / ذره‌ها را آفتاب او نواخت\nفرقت از قهرش اگر آبستنست / بهر قدر وصل او دانستنست\nتا دهد جان را فراقش گوشمال / جان بداند قدر ایام وصال\nگفت پیغامبر که حق فرموده است / قصد من از خلق احسان بوده است\nآفریدم تا ز من سودی کنند / تا ز شهدم دست‌آلودی کنند\nنه برای آنک تا سودی کنم / وز برهنه من قبایی بر کنم\nچند روزی که ز پیشم رانده‌ست / چشم من در روی خوبش مانده‌ست\nکز چنان رویی چنین قهر ای عجب / هر کسی مشغول گشته در سبب\nمن سبب را ننگرم کان حادثست / زانک حادث حادثی را باعثست\nلطف سابق را نظاره می‌کنم / هرچه آن حادث دو پاره می‌کنم\nترک سجده از حسد گیرم که بود / آن حسد از عشق خیزد نه از جحود\nهر حسد از دوستی خیزد یقین / که شود با دوست غیری همنشین\nهست شرط دوستی غیرت‌پزی / همچو شرط عطسه گفتن دیر زی\nچونک بر نطعش جز این بازی نبود / گفت بازی کن چه دانم در فزود\nآن یکی بازی که بد من باختم / خویشتن را در بلا انداختم\nدر بلا هم می‌چشم لذات او / مات اویم مات اویم مات او\nچون رهاند خویشتن را ای سره / هیچ کس در شش جهت از ششدره\nجزو شش از کل شش چون وا رهد / خاصه که بی چون مرورا کژ نهد\nهر که در شش او درون آتشست / اوش برهاند که خلاق ششست\nخود اگر کفرست و گر ایمان او / دست‌باف حضرتست و آن او",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2065",
        "title": "بخش ۶۵ - باز تقریر کردن معاویه با ابلیس مکر او را",
        "content": "گفت امیر او را که اینها راستست / لیک بخش تو ازینها کاستست\nصد هزاران را چو من تو ره زدی / حفره کردی در خزینه آمدی\nآتشی از تو نسوزم چاره نیست / کیست کز دست تو جامه‌ش پاره نیست\nطبعت ای آتش چو سوزانیدنیست / تا نسوزانی تو چیزی چاره نیست\nلعنت این باشد که سوزانت کند / اوستاد جمله دزدانت کند\nبا خدا گفتی شنیدی روبرو / من چه باشم پیش مکرت ای عدو\nمعرفتهای تو چون بانگ صفیر / بانگ مرغانست لیکن مرغ گیر\nصد هزاران مرغ را آن ره زدست / مرغ غره کشنایی آمدست\nدر هوا چون بشنود بانگ صفیر / از هوا آید شود اینجا اسیر\nقوم نوح از مکر تو در نوحه‌اند / دل کباب و سینه شرحه شرحه‌اند\nعاد را تو باد دادی در جهان / در فکندی در عذاب و اندهان\nاز تو بود آن سنگسار قوم لوط / در سیاهابه ز تو خوردند غوط\nمغز نمرود از تو آمد ریخته / ای هزاران فتنه‌ها انگیخته\nعقل فرعون ذکی فیلسوف / کور گشت از تو نیابید او وقوف\nبولهب هم از تو نااهلی شده / بوالحکم هم از تو بوجهلی شده\nای برین شطرنج بهر یاد را / مات کرده صد هزار استاد را\nای ز فرزین‌بندهای مشکلت / سوخته دلها سیه گشته دلت\nبحر مکری تو خلایق قطره‌ای / تو چو کوهی وین سلیمان ذره‌ای\nکی رهد از مکر تو ای مختصم / غرق طوفانیم الا من عصم\nبس ستارهٔ سعد از تو محترق / بس سپاه و جمع از تو مفترق",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2066",
        "title": "بخش ۶۶ - باز جواب گفتن ابلیس معاویه را",
        "content": "گفت ابلیسش گشای این عقده‌ها / من محکم قلب را و نقد را\nامتحان شیر و کلبم کرد حق / امتحان نقد و قلبم کرد حق\nقلب را من کی سیه‌رو کرده‌ام / صیرفی‌ام قیمت او کرده‌ام\nنیکوان را رهنمایی می‌کنم / شاخه‌های خشک را بر می‌کنم\nاین علفها می‌نهم از بهر چیست / تا پدید آید که حیوان جنس کیست\nگرگ از آهو چو زاید کودکی / هست در گرگیش و آهویی شکی\nتو گیاه و استخوان پیشش بریز / تا کدامین سو کند او گام تیز\nگر به سوی استخوان آید سگست / ور گیا خواهد یقین آهو رگست\nقهر و لطفی جفت شد با همدگر / زاد ازین هر دو جهانی خیر و شر\nتو گیاه و استخوان را عرضه کن / قوت نفس و قوت جان را عرضه کن\nگر غذای نفس جوید ابترست / ور غذای روح خواهد سرورست\nگر کند او خدمت تن هست خر / ور رود در بحر جان یابد گهر\nگرچه این دو مختلف خیر و شرند / لیک این هر دو به یک کار اندرند\nانبیا طاعات عرضه می‌کنند / دشمنان شهوات عرضه می‌کنند\nنیک را چون بد کنم یزدان نیم / داعیم من خالق ایشان نیم\nخوب را من زشت سازم رب نه‌ام / زشت را و خوب را آیینه‌ام\nسوخت هندو آینه از درد را / کین سیه‌رو می‌نماید مرد را\nگفت آیینه گناه از من نبود / جرم او را نه که روی من زدود\nاو مرا غماز کرد و راست‌گو / تا بگویم زشت کو و خوب کو\nمن گواهم بر گوا زندان کجاست / اهل زندان نیستم ایزد گواست\nهر کجا بینم نهال میوه‌دار / تربیتها می‌کنم من دایه‌وار\nهر کجا بینم درخت تلخ و خشک / می‌برم من تا رهد از پشک مشک\nخشک گوید باغبان را کای فتی / مر مرا چه می‌بری سر بی خطا\nباغبان گوید خمش ای زشت‌خو / بس نباشد خشکی تو جرم تو\nخشک گوید راستم من کژ نیم / تو چرا بی‌جرم می‌بری پیم\nباغبان گوید اگر مسعودیی / کاشکی کژ بودیی تر بودیی\nجاذب آب حیاتی گشتیی / اندر آب زندگی آغشتیی\nتخم تو بد بوده است و اصل تو / با درخت خوش نبوده وصل تو\nشاخ تلخ ار با خوشی وصلت کند / آن خوشی اندر نهادش بر زند",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2067",
        "title": "بخش ۶۷ - عنف کردن معاویه با ابلیس",
        "content": "گفت امیر ای راه‌زن حجت مگو / مر ترا ره نیست در من ره مجو\nره‌زنی و من غریب و تاجرم / هر لباساتی که آری کی خرم\nگرد رخت من مگرد از کافری / تو نه‌ای رخت کسی را مشتری\nمشتری نبود کسی را راه‌زن / ور نماید مشتری مکرست و فن\nتا چه دارد این حسود اندر کدو / ای خدا فریاد ما را زین عدو\nگر یکی فصلی دگر در من دمد / در رباید از من این ره‌زن نمد",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2068",
        "title": "بخش ۶۸ - نالیدن معاویه به حضرت حق تعالی از ابلیس و نصرت خواستن",
        "content": "این حدیثش همچو دودست ای اله / دست گیر ار نه گلیمم شد سیاه\nمن به حجت بر نیایم با بلیس / کوست فتنهٔ هر شریف و هر خسیس\nآدمی کو علم الاسما بگست / در تک چون برق این سگ بی تکست\nاز بهشت انداختش بر روی خاک / چون سمک در شست او شد از سماک\nنوحهٔ انا ظلمنا می‌زدی / نیست دستان و فسونش را حدی\nاندرون هر حدیث او شرست / صد هزاران سحر در وی مضمرست\nمردی مردان ببندد در نفس / در زن و در مرد افروزد هوس\nای بلیس خلق‌سوز فتنه‌جو / بر چیم بیدار کردی راست گو",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2069",
        "title": "بخش ۶۹ - باز تقریر ابلیس تلبیس خود را",
        "content": "گفت هر مردی که باشد بد گمان / نشنود او راست را با صد نشان\nهر درونی که خیال‌اندیش شد / چون دلیل آری خیالش بیش شد\nچون سخن در وی رود علت شود / تیغ غازی دزد را آلت شود\nپس جواب او سکوتست و سکون / هست با ابله سخن گفتن جنون\nتو ز من با حق چه نالی ای سلیم / تو بنال از شر آن نفس لئیم\nتو خوری حلوا ترا دنبل شود / تب بگیرد طبع تو مختل شود\nبی گنه لعنت کنی ابلیس را / چون نبینی از خود آن تلبیس را\nنیست از ابلیس از تست ای غوی / که چو روبه سوی دنبه می‌روی\nچونک در سبزه ببینی دنبه‌ها / دام باشد این ندانی تو چرا\nزان ندانی کت ز دانش دور کرد / میل دنبه چشم و عقلت کور کرد\nحبک الاشیاء یعمیک یصم / نفسک السودا جنت لا تختصم\nتو گنه بر من منه کژ کژ مبین / من ز بد بیزارم و از حرص و کین\nمن بدی کردم پشیمانم هنوز / انتظارم تا دیم گردد تموز\nمتهم گشتم میان خلق من / فعل خود بر من نهد هر مرد و زن\nگرگ بیچاره اگرچه گرسنست / متهم باشد که او در طنطنه‌ست\nاز ضعیفی چون نتواند راه رفت / خلق گوید تخمه است از لوت زفت",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2070",
        "title": "بخش ۷۰ - باز الحاح کردن معاویه ابلیس را",
        "content": "گفت غیر راستی نرهاندت / داد سوی راستی می‌خواندت\nراست گو تا وا رهی از چنگ من / مکر ننشاند غبار جنگ من\nگفت چون دانی دروغ و راست را / ای خیال اندیش پر اندیشه‌ها\nگفت پیغامبر نشانی داده است / قلب و نیکو را محک بنهاده است\nگفته است الکذب ریب فی القلوب / گفت الصدق طمانین طروب\nدل نیارامد ز گفتار دروغ / آب و روغن هیچ نفروزد فروغ\nدر حدیث راست آرام دلست / راستیها دانهٔ دام دلست\nدل مگر رنجور باشد بد دهان / که نداند چاشنی این و آن\nچون شود از رنج و علت دل سلیم / طعم کذب و راست را باشد علیم\nحرص آدم چون سوی گندم فزود / از دل آدم سلیمی را ربود\nپس دروغ و عشوه‌ات را گوش کرد / غره گشت و زهر قاتل نوش کرد\nکزدم از گندم ندانست آن نفس / می‌پرد تمییز از مست هوس\nخلق مست آرزواند و هوا / زان پذیرااند دستان ترا\nهر که خود را از هوا خو باز کرد / چشم خود را آشنای راز کرد",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2071",
        "title": "بخش ۷۱ - شکایت قاضی از آفت قضا و جواب گفتن نایب او را",
        "content": "قاضیی بنشاندند و می‌گریست / گفت نایب قاضیا گریه ز چیست\nاین نه وقت گریه و فریاد تست / وقت شادی و مبارک‌باد تست\nگفت اه چون حکم راند بی‌دلی / در میان آن دو عالم جاهلی\nآن دو خصم از واقعهٔ خود واقفند / قاضی مسکین چه داند زان دو بند\nجاهلست و غافلست از حالشان / چون رود در خونشان و مالشان\nگفت خصمان عالم‌اند و علتی / جاهلی تو لیک شمع ملتی\nزانک تو علت نداری در میان / آن فراغت هست نور دیدگان\nوان دو عالم را غرضشان کور کرد / علمشان را علت اندر گور کرد\nجهل را بی‌علتی عالم کند / علم را علت کژ و ظالم کند\nتا تو رشوت نستدی بیننده‌ای / چون طمع کردی ضریر و بنده‌ای\nاز هوا من خوی را وا کرده‌ام / لقمه‌های شهوتی کم خورده‌ام\nچاشنی‌گیر دلم شد با فروغ / راست را داند حقیقت از دروغ",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2072",
        "title": "بخش ۷۲ - به اقرار آوردن معاویه ابلیس را",
        "content": "تو چرا بیدار کردی مر مرا / دشمن بیداریی تو ای دغا\nهمچو خشخاشی همه خواب آوری / همچو خمری عقل و دانش را بری\nچارمیخت کرده‌ام هین راست گو / راست را دانم تو حیلتها مجو\nمن ز هر کس آن طمع دارم که او / صاحب آن باشد اندر طبع و خو\nمن ز سرکه می‌نجویم شکری / مر مخنث را نگیرم لشکری\nهمچو گبران من نجویم از بتی / کو بود حق یا خود از حق آیتی\nمن ز سرگین می‌نجویم بوی مشک / من در آب جو نجویم خشت خشک\nمن ز شیطان این نجویم کوست غیر / کو مرا بیدار گرداند بخیر\nگفت بسیار آن بلیس از مکر و غدر / میر ازو نشنید کرد استیز و صبر",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2073",
        "title": "بخش ۷۳ - راست گفتن ابلیس ضمیر خود را به معاویه",
        "content": "از بن دندان بگفتش بهر آن / کردمت بیدار می‌دان ای فلان\nتا رسی اندر جماعت در نماز / از پی پیغامبر دولت‌فراز\nگر نماز از وقت رفتی مر ترا / این جهان تاریک گشتی بی ضیا\nاز غبین و درد رفتی اشکها / از دو چشم تو مثال مشکها\nذوق دارد هر کسی در طاعتی / لاجرم نشکیبد از وی ساعتی\nآن غبین و درد بودی صد نماز / کو نماز و کو فروغ آن نیاز",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2074",
        "title": "بخش ۷۴ - فضیلت حسرت خوردن آن مخلص بر فوت نماز  جماعت",
        "content": "آن یکی می‌رفت در مسجد درون / مردم از مسجد همی‌آمد برون\nگشت پرسان که جماعت را چه بود / که ز مسجد می برون آیند زود\nآن یکی گفتش که پیغامبر نماز / با جماعت کرد و فارغ شد ز راز\nتو کجا در می‌روی ای مرد خام / چونک پیغامبر بدادست السلام\nگفت آه و دود از آن اه شد برون / آه او می‌داد از دل بوی خون\nآن یکی گفتا بده آن آه را / وین نماز من ترا بادا عطا\nگفت دادم آه و پذرفتم نماز / او ستد آن آه را با صد نیاز\nشب بخواب اندر بگفتش هاتفی / که خریدی آب حیوان و شفا\nحرمت این اختیار و این دخول / شد نماز جملهٔ خلقان قبول",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2075",
        "title": "بخش ۷۵ - تتمهٔ اقرار ابلیس به معاویه مکر خود را",
        "content": "پس عزازیلش بگفت ای میر راد / مکر خود اندر میان باید نهاد\nگر نمازت فوت می‌شد آن زمان / می‌زدی از درد دل آه و فغان\nآن تاسف و آن فغان و آن نیاز / درگذشتی از دو صد ذکر و نماز\nمن ترا بیدار کردم از نهیب / تا نسوزاند چنان آهی حجاب\nتا چنان آهی نباشد مر ترا / تا بدان راهی نباشد مر ترا\nمن حسودم از حسد کردم چنین / من عدوم کار من مکرست و کین\nگفت اکنون راست گفتی صادقی / از تو این آید تو این را لایقی\nعنکبوتی تو مگس داری شکار / من نیم ای سگ مگس زحمت میار\nباز اسپیدم شکارم شه کند / عنکبوتی کی بگرد ما تند\nرو مگس می‌گیر تا توانی هلا / سوی دوغی زن مگسها را صلا\nور بخوانی تو به سوی انگبین / هم دروغ و دوغ باشد آن یقین\nتو مرا بیدار کردی خواب بود / تو نمودی کشتی آن گرداب بود\nتو مرا در خیر زان می‌خواندی / تا مرا از خیر بهتر راندی",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2076",
        "title": "بخش ۷۶ - فوت شدن دزد بواز دادن آن شخص صاحب‌خانه را کی نزدیک آمده بو",
        "content": "این بدان ماند که شخصی دزد دید / در وثاق اندر پی او می‌دوید\nتا دو سه میدان دوید اندر پیش / تا در افکند آن تعب اندر خویش\nاندر آن حمله که نزدیک آمدش / تا بدو اندر جهد در یابدش\nدزد دیگر بانگ کردش که بیا / تا ببینی این علامات بلا\nزود باش و باز گرد ای مرد کار / تا ببینی حال اینجا زار زار\nگفت باشد کان طرف دزدی بود / گر نگردم زود این بر من رود\nدر زن و فرزند من دستی زند / بستن این دزد سودم کی کند\nاین مسلمان از کرم می‌خواندم / گر نگردم زود پیش آید ندم\nبر امید شفقت آن نیکخواه / دزد را بگذاشت باز آمد براه\nگفت ای یار نکو احوال چیست / این فغان و بانگ تو از دست کیست\nگفت اینک بین نشان پای دزد / این طرف رفتست دزد زن‌بمزد\nنک نشان پای دزد قلتبان / در پی او رو بدین نقش و نشان\nگفت ای ابله چه می‌گویی مرا / من گرفته بودم آخر مر ورا\nدزد را از بانگ تو بگذاشتم / من تو خر را آدمی پنداشتم\nاین چه ژاژست و چه هرزه ای فلان / من حقیقت یافتم چه بود نشان\nگفت من از حق نشانت می‌دهم / این نشانست از حقیقت آگهم\nگفت طراری تو یا خود ابلهی / بلک تو دزدی و زین حال آگهی\nخصم خود را می‌کشیدم من کشان / تو رهانیدی ورا کاینک نشان\nتو جهت‌گو من برونم از جهات / در وصال آیات کو یا بینات\nصنع بیند مرد محجوب از صفات / در صفات آنست کو گم کرد ذات\nواصلان چون غرق ذات‌اند ای پسر / کی کنند اندر صفات او نظر\nچونک اندر قعر جو باشد سرت / کی به رنگ آب افتد منظرت\nور به رنگ آب باز آیی ز قعر / پس پلاسی بستدی دادی تو شعر\nطاعت عامه گناه خاصگان / وصلت عامه حجاب خاص دان\nمر وزیری را کند شه محتسب / شه عدو او بود نبود محب\nهم گناهی کرده باشد آن وزیر / بی سبب نبود تغیر ناگزیر\nآنک ز اول محتسب بد خود ورا / بخت و روزی آن بدست از ابتدا\nلیک آنک اول وزیر شه بدست / محتسب کردن سبب فعل بدست\nچون ترا شه ز آستانه پیش خواند / باز سوی آستانه باز راند\nتو یقین می‌دان که جرمی کرده‌ای / جبر را از جهل پیش آورده‌ای\nکه مرا روزی و قسمت این بدست / پس چرا دی بودت آن دولت به دست\nقسمت خود خود بریدی تو ز جهل / قسمت خود را فزاید مرد اهل",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2077",
        "title": "بخش ۷۷ - قصهٔ منافقان و مسجد ضرار ساختن ایشان",
        "content": "یک مثال دیگر اندر کژروی / شاید ار از نقل قرآن بشنوی\nاین چنین کژ بازیی در جفت و طاق / با نبی می‌باختند اهل نفاق\nکز برای عز دین احمدی / مسجدی سازیم و بود آن مرتدی\nاین چنین کژ بازیی می‌باختند / مسجدی جز مسجد او ساختند\nسقف و فرش و قبه‌اش آراسته / لیک تفریق جماعت خواسته\nنزد پیغامبر بلابه آمدند / همچو اشتر پیش او زانو زدند\nکای رسول حق برای محسنی / سوی آن مسجد قدم رنجه کنی\nتا مبارک گردد از اقدام تو / تا قیامت تازه بادا نام تو\nمسجد روز گلست و روز ابر / مسجد روز ضرورت وقت فقر\nتا غریبی یابد آنجا خیر و جا / تا فراوان گردد این خدمت‌سرا\nتا شعار دین شود بسیار و پر / زانک با یاران شود خوش کار مر\nساعتی آن جایگه تشریف ده / تزکیه‌مان کن ز ما تعریف ده\nمسجد و اصحاب مسجد را نواز / تو مهی ما شب دمی با ما بساز\nتا شود شب از جمالت همچو روز / ای جمالت آفتاب جان‌فروز\nای دریغا کان سخن از دل بدی / تا مراد آن نفر حاصل شدی\nلطف کاید بی دل و جان در زبان / همچو سبزهٔ تون بود ای دوستان\nهم ز دورش بنگر و اندر گذر / خوردن و بو را نشاید ای پسر\nسوی لطف بی وفایان هین مرو / کان پل ویران بود نیکو شنو\nگر قدم را جاهلی بر وی زند / بشکند پل و آن قدم را بشکند\nهر کجا لشکر شکسته میشود / از دو سه سست مخنث می‌بود\nدر صف آید با سلاح او مردوار / دل برو بنهند کاینک یار غار\nرو بگرداند چو بیند زخم را / رفتن او بشکند پشت ترا\nاین درازست و فراوان می‌شود / وآنچ مقصودست پنهان می‌شود",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2078",
        "title": "بخش ۷۸ - فریفتن منافقان پیغامبر را علیه السلام تا به مسجد ضرارش برن",
        "content": "بر رسول حق فسونها خواندند / رخش دستان و حیل می‌راندند\nآن رسول مهربان رحم‌کیش / جز تبسم جز بلی ناورد پیش\nشکرهای آن جماعت یاد کرد / در اجابت قاصدان را شاد کرد\nمی‌نمود آن مکر ایشان پیش او / یک به یک زان سان که اندر شیر مو\nموی را نادیده می‌کرد آن لطیف / شیر را شاباش می‌گفت آن ظریف\nصد هزاران موی مکر و دمدمه / چشم خوابانید آن دم زان همه\nراست می‌فرمود آن بحر کرم / بر شما من از شما مشفق‌ترم\nمن نشسته بر کنار آتشی / با فروغ و شعلهٔ بس ناخوشی\nهمچو پروانه شما آن سو دوان / هر دو دست من شده پروانه‌ران\nچون بر آن شد تا روان گردد رسول / غیرت حق بانگ زد مشنو ز غول\nکین خبیثان مکر و حیلت کرده‌اند / جمله مقلوبست آنچ آورده‌اند\nقصد ایشان جز سیه‌رویی نبود / خیر دین کی جست ترسا و جهود\nمسجدی بر جسر دوزخ ساختند / با خدا نرد دغاها باختند\nقصدشان تفریق اصحاب رسول / فضل حق را کی شناسد هر فضول\nتا جهودی را ز شام اینجا کشند / که بوعظ او جهودان سرخوشند\nگفت پیغامبر که آری لیک ما / بر سر راهیم و بر عزم غزا\nزین سفر چون باز گردم آنگهان / سوی آن مسجد روان گردم روان\nدفعشان گفت و به سوی غزو تاخت / با دغایان از دغا نردی بباخت\nچون بیامد از غزا باز آمدند / چنگ اندر وعدهٔ ماضی زدند\nگفت حقش ای پیمبر فاش گو / عذر را ور جنگ باشد باش گو\nگفتشان بس بد درون و دشمنید / تا نگویم رازهاتان تن زنید\nچون نشانی چند از اسرارشان / در بیان آورد بد شد کارشان\nقاصدان زو باز گشتند آن زمان / حاش لله حاش لله دم‌زنان\nهر منافق مصحفی زیر بغل / سوی پیغامبر بیاورد از دغل\nبهر سوگندان که ایمان جنتیست / زانک سوگند آن کژان را سنتیست\nچون ندارد مرد کژ در دین وفا / هر زمانی بشکند سوگند را\nراستان را حاجت سوگند نیست / زانک ایشان را دو چشم روشنیست\nنقض میثاق و عهود از احمقیست / حفظ ایمان و وفاکار تقیست\nگفت پیغامبر که سوگند شما / راست گیرم یا که سوگند خدا\nباز سوگندی دگر خوردند قوم / مصحف اندر دست و بر لب مهر صوم\nکه بحق این کلام پاک راست / کان بنای مسجد از بهر خداست\nاندر آنجا هیچ حیله و مکر نیست / اندر آنجا ذکر و صدق و یاربیست\nگفت پیغامبر که آواز خدا / می‌رسد در گوش من همچون صدا\nمهر بر گوش شما بنهاد حق / تا به آواز خدا نارد سبق\nنک صریح آواز حق می‌آیدم / همچو صاف از درد می‌پالایدم\nهمچنانک موسی از سوی درخت / بانگ حق بشنید کای مسعودبخت\nاز درخت انی انا الله می‌شنید / با کلام انوار می‌آمد پدید\nچون ز نور وحی در می‌ماندند / باز نو سوگندها می‌خواندند\nچون خدا سوگند را خواند سپر / کی نهد اسپر ز کف پیگارگر\nباز پیغامبر به تکذیب صریح / قد کذبتم گفت با ایشان فصیح",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2079",
        "title": "بخش ۷۹ - اندیشیدن یکی از صحابه بانکار کی رسول چرا ستاری نمی‌کند",
        "content": "تا یکی یاری ز یاران رسول / در دلش انکار آمد زان نکول\nکه چنین پیران با شیب و وقار / می‌کندشان این پیمبر شرمسار\nکو کرم کو سترپوشی کو حیا / صد هزاران عیب پوشند انبیا\nباز در دل زود استغفار کرد / تا نگردد ز اعتراض او روی‌زرد\nشومی یاری اصحاب نفاق / کرد مؤمن را چو ایشان زشت و عاق\nباز می‌زارید کای علام سر / مر مرا مگذار بر کفران مصر\nدل به دستم نیست همچون دید چشم / ورنه دل را سوزمی این دم ز خشم\nاندرین اندیشه خوابش در ربود / مسجد ایشانش پر سرگین نمود\nسنگهاش اندر حدث جای تباه / می‌دمید از سنگها دود سیاه\nدود در حلقش شد و حلقش بخست / از نهیب دود تلخ از خواب جست\nدر زمان در رو فتاد و می‌گریست / کای خدا اینها نشان منکریست\nخلم بهتر از چنین حلم ای خدا / که کند از نور ایمانم جدا\nگر بکاوی کوشش اهل مجاز / تو بتو گنده بود همچون پیاز\nهر یکی از یکدگر بی مغزتر / صادقان را یک ز دیگر نغزتر\nصد کمر آن قوم بسته بر قبا / بهر هدم مسجد اهل قبا\nهمچو آن اصحاب فیل اندر حبش / کعبه‌ای کردند حق آتش زدش\nقصد کعبه ساختند از انتقام / حالشان چون شد فرو خوان از کلام\nمر سیه‌رویان دین را خود جهاز / نیست الا حیلت و مکر و ستیز\nهر صحابی دید زان مسجد عیان / واقعه تا شد یقینشان سر آن\nواقعات ار باز گویم یک بیک / پس یقین گردد صفا بر اهل شک\nلیک می‌ترسم ز کشف رازشان / نازنینانند و زیبد نازشان\nشرع بی تقلید می‌پذرفته‌اند / بی محک آن نقد را بگرفته‌اند\nحکمت قرآن چو ضالهٔمؤمنست / هر کسی در ضالهٔ خود موقنست",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2080",
        "title": "بخش ۸۰ - قصهٔ آن شخص کی اشتر ضالهٔ خود می‌جست و می‌پرسید",
        "content": "اشتری گم کردی و جستیش چست / چون بیابی چون ندانی کان تست\nضاله چه بود ناقهٔ گم کرده‌ای / از کفت بگریخته در پرده‌ای\nآمده در بار کردن کاروان / اشتر تو زان میان گشته نهان\nمی‌دوی این سو و آن سو خشک‌لب / کاروان شد دور و نزدیکست شب\nرخت مانده بر زمین در راه خوف / تو پی اشتر دوان گشته بطوف\nکای مسلمانان که دیدست اشتری / جسته بیرون بامداد از آخری\nهر که بر گوید نشان از اشترم / مژدگانی می‌دهم چندین درم\nباز می‌جویی نشان از هر کسی / ریش خندت می‌کند زین هر خسی\nکه اشتری دیدیم می‌رفت این طرف / اشتری سرخی به سوی آن علف\nآن یکی گوید بریده گوش بود / وآن دگر گوید جلش منقوش بود\nآن یکی گوید شتر یک چشم بود / وآن دگر گوید ز گر بی پشم بود\nاز برای مژدگانی صد نشان / از گزافه هر خسی کرده بیان",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2081",
        "title": "بخش ۸۱ - متردد شدن در میان مذهبهای مخالف و بیرون‌شو و مخلص یافتن",
        "content": "همچنانک هر کسی در معرفت / می‌کند موصوف غیبی را صفت\nفلسفی از نوع دیگر کرده شرح / باحثی مر گفت او را کرده جرح\nوآن دگر در هر دو طعنه می‌زند / وآن دگر از زرق جانی می‌کند\nهر یک از ره این نشانها زان دهند / تا گمان آید که ایشان زان ده‌اند\nاین حقیقت دان نه حق‌اند این همه / نه به کلی گمرهانند این رمه\nزانک بی حق باطلی ناید پدید / قلب را ابله به بوی زر خرید\nگر نبودی در جهان نقدی روان / قلبها را خرج کردن کی توان\nتا نباشد راست کی باشد دروغ / آن دروغ از راست می‌گیرد فروغ\nبر امید راست کژ را می‌خرند / زهر در قندی رود آنگه خورند\nگر نباشد گندم محبوب‌نوش / چه برد گندم‌نمای جو فروش\nپس مگو کین جمله دمها باطل‌اند / باطلان بر بوی حق دام دل‌اند\nپس مگو جمله خیالست و ضلال / بی‌حقیقت نیست در عالم خیال\nحق شب قدرست در شبها نهان / تا کند جان هر شبی را امتحان\nنه همه شبها بود قدر ای جوان / نه همه شبها بود خالی از آن\nدر میان دلق‌پوشان یک فقیر / امتحان کن وانک حقست آن بگیر\nمؤمن کیس ممیز کو که تا / باز داند حیزکان را از فتی\nگرنه معیوبات باشد در جهان / تاجران باشند جمله ابلهان\nپس بود کالاشناسی سخت سهل / چونک عیبی نیست چه نااهل و اهل\nور همه عیبست دانش سود نیست / چون همه چوبست اینجا عود نیست\nآنک گوید جمله حق‌اند احمقیست / وانک گوید جمله باطل او شقیست\nتاجران انبیا کردند سود / تاجران رنگ و بو کور و کبود\nمی‌نماید مار اندر چشم مال / هر دو چشم خویش را نیکو بمال\nمنگر اندر غبطهٔ این بیع و سود / بنگر اندر خسر فرعون و ثمود\nاندرین گردون مکرر کن نظر / زانک حق فرمود ثم ارجع بصر",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2082",
        "title": "بخش ۸۲ - امتحان هر چیزی تا ظاهر شود خیر و شری کی در ویست",
        "content": "یک نظر قانع مشو زین سقف نور / بارها بنگر ببین هل من فطور\nچونک گفتت کاندرین سقف نکو / بارها بنگر چو مرد عیب‌جو\nپس زمین تیره را دانی که چند / دیدن و تمییز باید در پسند\nتا بپالاییم صافان را ز درد / چند باید عقل ما را رنج برد\nامتحانهای زمستان و خزان / تاب تابستان بهار همچو جان\nبادها و ابرها و برقها / تا پدید آرد عوارض فرقها\nتا برون آرد زمین خاک‌رنگ / هرچه اندر جیب دارد لعل و سنگ\nهرچه دزدیدست این خاک دژم / از خزانهٔ حق و دریای کرم\nشحنهٔ تقدیر گوید راست گو / آنچ بردی شرح وا ده مو بمو\nدزد یعنی خاک گوید هیچ هیچ / شحنه او را در کشد در پیچ پیچ\nشحنه گاهش لطف گوید چون شکر / گه بر آویزد کند هر چه بتر\nتا میان قهر و لطف آن خفیه‌ها / ظاهر آید ز آتش خوف و رجا\nآن بهاران لطف شحنهٔ کبریاست / و آن خزان تهدید و تخویف خداست\nو آن زمستان چارمیخ معنوی / تا تو ای دزد خفی ظاهر شوی\nپس مجاهد را زمانی بسط دل / یک زمانی قبض و درد و غش و غل\nزانک این آب و گلی کابدان ماست / منکر و دزد ضیای جانهاست\nحق تعالی گرم و سرد و رنج و درد / بر تن ما می‌نهد ای شیرمرد\nخوف و جوع و نقص اموال و بدن / جمله بهر نقد جان ظاهر شدن\nاین وعید و وعده‌ها انگیختست / بهر این نیک و بدی کآمیختست\nچونک حق و باطلی آمیختند / نقد و قلب اندر حرمدان ریختند\nپس محک می‌بایدش بگزیده‌ای / در حقایق امتحانها دیده‌ای\nتا شود فاروق این تزویرها / تا بود دستور این تدبیرها\nشیر ده ای مادر موسی ورا / واندر آب افکن میندیش از بلا\nهر که در روز الست آن شیر خورد / همچو موسی شیر را تمییز کرد\nگر تو بر تمییز طفلت مولعی / این زمان یا ام موسی ارضعی\nتا ببیند طعم شیر مادرش / تا فرو ناید بدایهٔ بد سرش",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2083",
        "title": "بخش ۸۳ - شرح فایدهٔ حکایت آن شخص شتر جوینده",
        "content": "اشتری گم کرده‌ای ای معتمد / هر کسی ز اشتر نشانت می‌دهد\nتو نمی‌دانی که آن اشتر کجاست / لیک دانی کین نشانیها خطاست\nوانک اشتر گم نکرد او از مری / همچو آن گم کرده جوید اشتری\nکه بلی من هم شتر گم کرده‌ام / هر که یابد اجرتش آورده‌ام\nتا در اشتر با تو انبازی کند / بهر طمع اشتر این بازی کند\nاو نشان کژ بشناسد ز راست / لیک گفتت آن مقلد را عصاست\nهرچه را گویی خطا بود آن نشان / او به تقلید تو می‌گوید همان\nچون نشان راست گویند و شبیه / پس یقین گردد ترا لا ریب فیه\nآن شفای جان رنجورت شود / رنگ روی و صحت و زورت شود\nچشم تو روشن شود پایت دوان / جسم تو جان گردد و جانت روان\nپس بگویی راست گفتی ای امین / این نشانیها بلاغ آمد مبین\nفیه آیات ثقات بینات / این براتی باشد و قدر نجات\nاین نشان چون داد گویی پیش رو / وقت آهنگست پیش‌آهنگ شو\nپی روی تو کنم ای راست‌گو / بوی بردی ز اشترم بنما که کو\nپیش آنکس که نه صاحب اشتریست / کو درین جست شتر بهر مریست\nزین نشان راست نفزودش یقین / جز ز عکس ناقه‌جوی راستین\nبوی برد از جد و گرمیهای او / که گزافه نیست این هیهای او\nاندرین اشتر نبودش حق ولی / اشتری گم کرده است او هم بلی\nطمع ناقهٔ غیر روپوشش شده / آنچ ازو گم شد فراموشش شده\nهر کجا او می‌دود این می‌دود / از طمع هم‌درد صاحب می‌شود\nکاذبی با صادقی چون شد روان / آن دروغش راستی شد ناگهان\nاندر آن صحرا که آن اشتر شتافت / اشتر خود نیز آن دیگر بیافت\nچون بدیدش یاد آورد آن خویش / بی طمع شد ز اشتر آن یار و خویش\nآن مقلد شد محقق چون بدید / اشتر خود را که آنجا می‌چرید\nاو طلب‌کار شتر آن لحظه گشت / می‌نجستش تا ندید او را بدشت\nبعد از آن تنهاروی آغاز کرد / چشم سوی ناقهٔ خود باز کرد\nگفت آن صادق مرا بگذاشتی / تا باکنون پاس من می‌داشتی\nگفت تا اکنون فسوسی بوده‌ام / وز طمع در چاپلوسی بوده‌ام\nاین زمان هم درد تو گشتم که من / در طلب از تو جدا گشتم بتن\nاز تو می‌دزدیدمی وصف شتر / جان من دید آن خود شد چشم‌پر\nتا نیابیدم نبودم طالبش / مس کنون مغلوب شد زر غالبش\nسیتم شد همه طاعات شکر / هزل شد فانی و جد اثبات شکر\nسیتم چون وسیلت شد بحق / پس مزن بر سیتم هیچ دق\nمر ترا صدق تو طالب کرده بود / مر مرا جد و طلب صدقی گشود\nصدق تو آورد در جستن ترا / جستنم آورد در صدقی مرا\nتخم دولت در زمین می‌کاشتم / سخره و بیگار می‌پنداشتم\nآن نبد بیگار کسبی بود چست / هر یکی دانه که کشتم صد برست\nدزد سوی خانه‌ای شد زیر دست / چون در آمد دید کان خانهٔ خودست\nگرم باش ای سرد تا گرمی رسد / با درشتی ساز تا نرمی رسد\nآن دو اشتر نیست آن یک اشترست / تنگ آمد لفظ معنی بس پرست\nلفظ در معنی همیشه نارسان / زان پیمبر گفت قد کل لسان\nنطق اصطرلاب باشد در حساب / چه قدر داند ز چرخ و آفتاب\nخاصه چرخی کین فلک زو پره‌ایست / آفتاب از آفتابش ذره‌ایست",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2084",
        "title": "بخش ۸۴ - بیان آنک در هر نفسی فتنهٔ مسجد ضرار هست",
        "content": "چون پدید آمد که آن مسجد نبود / خانهٔ حیلت بد و دام جهود\nپس نبی فرمود کان را بر کنند / مطرحهٔ خاشاک و خاکستر کنند\nصاحب مسجد چو مسجد قلب بود / دانه‌ها بر دام ریزی نیست جود\nگوشت اندر شست تو ماهی‌رباست / آنچنان لقمه نی بخشش نه سخاست\nمسجد اهل قبا کان بد جماد / آنچ کفو او نبد راهش نداد\nدر جمادات این چنین حیفی نرفت / زد در آن ناکفو امیر داد نفت\nپس حقایق را که اصل اصلهاست / دان که آنجا فرقها و فصلهاست\nنه حیاتش چون حیات او بود / نه مماتش چون ممات او بود\nگور او هرگز چو گور او مدان / خود چه گویم حال فرق آن جهان\nبر محک زن کار خود ای مرد کار / تا نسازی مسجد اهل ضرار\nبس در آن مسجدکنان تسخر زدی / چون نظر کردی تو خود زیشان بدی",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2085",
        "title": "بخش ۸۵ - حکایت هندو کی با یار خود جنگ می‌کرد بر کاری و خبر نداشت کی",
        "content": "چار هندو در یکی مسجد شدند / بهر طاعت راکع و ساجد شدند\nهر یکی بر نیتی تکبیر کرد / در نماز آمد بمسکینی و درد\nمؤذن آمد از یکی لفظی بجست / کای مؤذن بانگ کردی وقت هست\nگفت آن هندوی دیگر از نیاز / هی سخن گفتی و باطل شد نماز\nآن سیم گفت آن دوم را ای عمو / چه زنی طعنه برو خود را بگو\nآن چهارم گفت حمد الله که من / در نیفتادم بچه چون آن سه تن\nپس نماز هر چهاران شد تباه / عیب‌گویان بیشتر گم کرده راه\nای خنک جانی که عیب خویش دید / هر که عیبی گفت آن بر خود خرید\nزانک نیم او ز عیبستان بدست / وآن دگر نیمش ز غیبستان بدست\nچونک بر سر مرا ترا ده ریش هست / مرهمت بر خویش باید کار بست\nعیب کردن خویش را داروی اوست / چون شکسته گشت جای ارحمواست\nگر همان عیبت نبود ایمن مباش / بوک آن عیب از تو گردد نیز فاش\nلا تخافوا از خدا نشنیده‌ای / پس چه خود را ایمن و خوش دیده‌ای\nسالها ابلیس نیکونام زیست / گشت رسوا بین که او را نام چیست\nدر جهان معروف بد علیای او / گشت معروفی بعکس ای وای او\nتا نه‌ای ایمن تو معروفی مجو / رو بشوی از خوف پس بنمای رو\nتا نروید ریش تو ای خوب من / بر دگر ساده‌زنخ طعنه مزن\nاین نگر که مبتلا شد جان او / در چهی افتاد تا شد پند تو\nتو نیفتادی که باشی پند او / زهر او نوشید تو خور قند او",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2086",
        "title": "بخش ۸۶ - قصد کردن غزان بکشتن یک مردی تا آن دگر بترسد",
        "content": "آن غزان ترک خون‌ریز آمدند / بهر یغما بر دهی ناگه زدند\nدو کس از اعیان آن ده یافتند / در هلاک آن یکی بشتافتند\nدست بستندش که قربانش کنند / گفت ای شاهان و ارکان بلند\nدر چه مرگم چرا می‌افکنید / از چه آخر تشنهٔ خون منید\nچیست حکمت چه غرض در کشتنم / چون چنین درویشم و عریان‌تنم\nگفت تا هیبت برین یارت زند / تا بترسد او و زر پیدا کند\nگفت آخر او ز من مسکین‌ترست / گفت قاصد کرده است او را زرست\nگفت چون وهمست ما هر دو یکیم / در مقام احتمال و در شکیم\nخود ورا بکشید اول ای شهان / تا بترسم من دهم زر را نشان\nپس کرمهای الهی بین که ما / آمدیم آخر زمان در انتها\nآخرین قرنها پیش از قرون / در حدیثست آخرون السابقون\nتا هلاک قوم نوح و قوم هود / عارض رحمت بجان ما نمود\nکشت ایشان را که ما ترسیم ازو / ور خود این بر عکس کردی وای تو",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2087",
        "title": "بخش ۸۷ - بیان حال خودپرستان و ناشکران در نعمت وجود انبیا و اولیا عل",
        "content": "هر که زیشان گفت از عیب و گناه / وز دل چون سنگ وز جان سیاه\nوز سبک‌داری فرمانهای او / وز فراغت از غم فردای او\nوز هوس وز عشق این دنیای دون / چون زنان مر نفس را بودن زبون\nوان فرار از نکته‌های ناصحان / وان رمیدن از لقای صالحان\nبا دل و با اهل دل بیگانگی / با شهان تزویر و روبه‌شانگی\nسیر چشمان را گدا پنداشتن / از حسدشان خفیه دشمن داشتن\nگر پذیرد چیز تو گویی گداست / ورنه گویی زرق و مکرست و دغاست\nگر در آمیزد تو گویی طامعست / ورنی گویی در تکبر مولعست\nیا منافق‌وار عذر آری که من / مانده‌ام در نفقهٔ فرزند و زن\nنه مرا پروای سر خاریدنست / نه مرا پروای دین ورزیدنست\nای فلان ما را بهمت یاد دار / تا شویم از اولیا پایان کار\nاین سخن نی هم ز درد و سوز گفت / خوابناکی هرزه گفت و باز خفت\nهیچ چاره نیست از قوت عیال / از بن دندان کنم کسپ حلال\nچه حلال ای گشته از اهل ضلال / غیر خون تو نمی‌بینم حلال\nاز خدا چاره‌ستش و از قوت نی / چاره‌ش است از دین و از طاغوت نی\nای که صبرت نیست از دنیای دون / صبر چون داری ز نعم الماهدون\nای که صبرت نیست از ناز و نعیم / صبر چون داری از الله کریم\nای که صبرت نیست از پاک و پلید / صبر چون داری از آن کین آفرید\nکو خلیلی کو برون آمد ز غار / گفت هذا رب هان کو کردگار\nمن نخواهم در دو عالم بنگریست / تا نبینم این دو مجلس آن کیست\nبی تماشای صفتهای خدا / گر خورم نان در گلو ماند مرا\nچون گوارد لقمه بی دیدار او / بی تماشای گل و گلزار او\nجز بر اومید خدا زین آب و خور / کی خورد یک لحظه غیر گاو و خر\nآنک کالانعام بد بل هم اضل / گرچه پر مکرست آن گنده‌بغل\nمکر او سرزیر و او سرزیر شد / روزگارک برد و روزش دیر شد\nفکرگاهش کند شد عقلش خرف / عمر شد چیزی ندارد چون الف\nآنچ می‌گوید درین اندیشه‌ام / آن هم از دستان آن نفسست هم\nوآنچ می‌گوید غفورست و رحیم / نیست آن جز حیلهٔ نفس لیم\nای ز غم مرده که دست از نان تهیست / چون غفورست و رحیم این ترس چیست",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2088",
        "title": "بخش ۸۸ - شکایت گفتن پیرمردی به طبیب از رنجوریها و جواب گفتن طبیب او",
        "content": "گفت پیری مر طبیبی را که من / در زحیرم از دماغ خویشتن\nگفت از پیریست آن ضعف دماغ / گفت بر چشمم ز ظلمت هست داغ\nگفت از پیریست ای شیخ قدیم / گفت پشتم درد می‌آید عظیم\nگفت از پیریست ای شیخ نزار / گفت هر چه می‌خورم نبود گوار\nگفت ضعف معده هم از پیریست / گفت وقت دم مرا دمگیریست\nگفت آری انقطاع دم بود / چون رسد پیری دو صد علت شود\nگفت ای احمق برین بر دوختی / از طبیبی تو همین آموختی\nای مدمغ عقلت این دانش نداد / که خدا هر رنج را درمان نهاد\nتو خر احمق ز اندک‌مایگی / بر زمین ماندی ز کوته‌پایگی\nپس طبیبش گفت ای عمر تو شصت / این غضب وین خشم هم از پیریست\nچون همه اوصاف و اجزا شد نحیف / خویشتن‌داری و صبرت شد ضعیف\nبر نتابد دو سخن زو هی کند / تاب یک جرعه ندارد قی کند\nجز مگر پیری که از حقست مست / در درون او حیات طیبه‌ست\nاز برون پیرست و در باطن صبی / خود چه چیزست آن ولی و آن نبی\nگر نه پیدااند پیش نیک و بد / چیست با ایشان خان را این حسد\nور نمی‌دانندشان علم الیقین / چیست این بغض و حیل‌سازی و کین\nور بدانندی جزای رستخیز / چون زنندی خویش بر شمشیر تیز\nبر تو می‌خندد مبین او را چنان / صد قیامت در درونستش نهان\nدوزخ و جنت همه اجزای اوست / هرچه اندیشی تو او بالای اوست\nهرچه اندیشی پذیرای فناست / آنک در اندیشه ناید آن خداست\nبر در این خانه گستاخی ز چیست / گر همی‌دانند کاندر خانه کیست\nابلهان تعظیم مسجد می‌کنند / در جفای اهل دل جد می‌کنند\nآن مجازست این حقیقت ای خران / نیست مسجد جز درون سروران\nمسجدی کان اندرون اولیاست / سجده‌گاه جمله است آنجا خداست\nتا دل اهل دلی نامد به درد / هیچ قرنی را خدا رسوا نکرد\nقصد جنگ انبیا می‌داشتند / جسم دیدند آدمی پنداشتند\nدر تو هست اخلاق آن پیشینیان / چون نمی‌ترسی که تو باشی همان\nآن نشانیها همه چون در تو هست / چون تو زیشانی کجا خواهی برست",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2089",
        "title": "بخش ۸۹ - قصهٔ جوحی و آن کودک کی پیش جنازهٔ پدر خویش نوحه می‌کرد",
        "content": "کودکی در پیش تابوت پدر / زار می‌نالید و بر می‌کوفت سر\nکای پدر آخر کجاات می‌برند / تا ترا در زیر خاکی آورند\nمی‌برندت خانه‌ای تنگ و زحیر / نی درو قالی و نه در وی حصیر\nنی چراغی در شب و نه روز نان / نه درو بوی طعام و نه نشان\nنی درش معمور نی بر بام راه / نی یکی همسایه کو باشد پناه\nچشم تو که بوسه‌گاه خلق بود / چون شود در خانهٔ کور و کبود\nخانهٔ بی‌زینهار و جای تنگ / که درو نه روی می‌ماند نه رنگ\nزین نسق اوصاف خانه می‌شمرد / وز دو دیده اشک خونین می‌فشرد\nگفت جوحی با پدر ای ارجمند / والله این را خانهٔ ما می‌برند\nگفت جوحی را پدر ابله مشو / گفت ای بابا نشانیها شنو\nاین نشانیها که گفت او یک بیک / خانهٔ ما راست بی تردید و شک\nنه حصیر و نه چراغ و نه طعام / نه درش معمور و نه صحن و نه بام\nزین نمط دارند بر خود صد نشان / لیک کی بینند آن را طاغیان\nخانهٔ آن دل که ماند بی ضیا / از شعاع آفتاب کبریا\nتنگ و تاریکست چون جان جهود / بی نوا از ذوق سلطان ودود\nنه در آن دل تافت نور آفتاب / نه گشاد عرصه و نه فتح باب\nگور خوشتر از چنین دل مر ترا / آخر از گور دل خود برتر آ\nزنده‌ای و زنده‌زاد ای شوخ و شنگ / دم نمی‌گیرد ترا زین گور تنگ\nیوسف وقتی و خورشید سما / زین چه و زندان بر آ و رو نما\nیونست در بطن ماهی پخته شد / مخلصش را نیست از تسبیح بد\nگر نبودی او مسبح بطن نون / حبس و زندانش بدی تا یبعثون\nاو بتسبیح از تن ماهی بجست / چیست تسبیح آیت روز الست\nگر فراموشت شد آن تسبیح جان / بشنو این تسبیحهای ماهیان\nهر که دید الله را اللهیست / هر که دید آن بحر را آن ماهیست\nاین جهان دریاست و تن ماهی و روح / یونس محجوب از نور صبوح\nگر مسبح باشد از ماهی رهید / ورنه در وی هضم گشت و ناپدید\nماهیان جان درین دریا پرند / تو نمی‌بینی که کوری ای نژند\nبر تو خود را می‌زنند آن ماهیان / چشم بگشا تا ببینیشان عیان\nماهیان را گر نمی‌بینی پدید / گوش تو تسبیحشان آخر شنید\nصبر کردن جان تسبیحات تست / صبر کن کانست تسبیح درست\nهیچ تسبیحی ندارد آن درج / صبر کن الصبر مفتاح الفرج\nصبر چون پول صراط آن سو بهشت / هست با هر خوب یک لالای زشت\nتا ز لالا می‌گریزی وصل نیست / زانک لالا را ز شاهد فصل نیست\nتو چه دانی ذوق صبر ای شیشه‌دل / خاصه صبر از بهر آن نقش چگل\nمرد را ذوق از غزا و کر و فر / مر مخنث را بود ذوق از ذکر\nجز ذکر نه دین او و ذکر او / سوی اسفل برد او را فکر او\nگر برآید تا فلک از وی مترس / کو به عشق سفل آموزید درس\nاو به سوی سفل می‌راند فرس / گرچه سوی علو جنباند جرس\nاز علمهای گدایان ترس چیست / کان علمها لقمهٔ نان را رهیست",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2090",
        "title": "بخش ۹۰ - ترسیدن کودک از آن شخص صاحب جثه و گفتن آن شخص کی ای کودک مت",
        "content": "کنک زفتی کودکی را یافت فرد / زرد شد کودک ز بیم قصد مرد\nگفت ایمن باش ای زیبای من / که تو خواهی بود بر بالای من\nمن اگر هولم مخنث دان مرا / همچو اشتر بر نشین می‌ران مرا\nصورت مردان و معنی این چنین / از برون آدم درون دیو لعین\nآن دهل را مانی ای زفت چو عاد / که برو آن شاخ را می‌کوفت باد\nروبهی اشکار خود را باد داد / بهر طبلی همچو خیک پر ز باد\nچون ندید اندر دهل او فربهی / گفت خوکی به ازین خیک تهی\nروبهان ترسند ز آواز دهل / عاقلش چندان زند که لا تقل",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2091",
        "title": "بخش ۹۱ - قصهٔ تیراندازی و ترسیدن او از سواری کی در بیشه می‌رفت",
        "content": "یک سواری با سلاح و بس مهیب / می‌شد اندر بیشه بر اسپی نجیب\nتیراندازی بحکم او را بدید / پس ز خوف او کمان را در کشید\nتا زند تیری سوارش بانگ زد / من ضعیفم گرچه زفتستم جسد\nهان و هان منگر تو در زفتی من / که کمم در وقت جنگ از پیرزن\nگفت رو که نیک گفتی ورنه نیش / بر تو می‌انداختم از ترس خویش\nبس کسان را کلت پیگار کشت / بی رجولیت چنان تیغی به مشت\nگر بپوشی تو سلاح رستمان / رفت جانت چون نباشی مرد آن\nجان سپر کن تیغ بگذار ای پسر / هر که بی سر بود ازین شه برد سر\nآن سلاحت حیله و مکر توست / هم ز تو زایید و هم جان تو خست\nچون نکردی هیچ سودی زین حیل / ترک حیلت کن که پیش آید دول\nچون یکی لحظه نخوردی بر ز فن / ترک فن گو می‌طلب رب المنن\nچون مبارک نیست بر تو این علوم / خویشتن گولی کن و بگذر ز شوم\nچون ملایک گو که لا علم لنا / یا الهی غیر ما علمتنا",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2092",
        "title": "بخش ۹۲ - قصهٔ اعرابی و ریگ در جوال کردن و ملامت کردن آن فیلسوف او ر",
        "content": "یک عرابی بار کرده اشتری / دو جوال زفت از دانه پری\nاو نشسته بر سر هر دو جوال / یک حدیث‌انداز کرد او را سال\nاز وطن پرسید و آوردش بگفت / واندر آن پرسش بسی درها بسفت\nبعد از آن گفتش که این هر دو جوال / چیست آکنده بگو مصدوق حال\nگفت اندر یک جوالم گندمست / در دگر ریگی نه قوت مردمست\nگفت تو چون بار کردی این رمال / گفت تا تنها نماند آن جوال\nگفت نیم گندم آن تنگ را / در دگر ریز از پی فرهنگ را\nتا سبک گردد جوال و هم شتر / گفت شاباش ای حکیم اهل و حر\nاین چنین فکر دقیق و رای خوب / تو چنین عریان پیاده در لغوب\nرحمش آمد بر حکیم و عزم کرد / کش بر اشتر بر نشاند نیک‌مرد\nباز گفتش ای حکیم خوش‌سخن / شمه‌ای از حال خود هم شرح کن\nاین چنین عقل و کفایت که تراست / تو وزیری یا شهی بر گوی راست\nگفت این هر دو نیم از عامه‌ام / بنگر اندر حال و اندر جامه‌ام\nگفت اشتر چند داری چند گاو / گفت نه این و نه آن ما را مکاو\nگفت رختت چیست باری در دکان / گفت ما را کودکان و کو مکان\nگفت پس از نقد پرسم نقد چند / که توی تنهارو و محبوب‌پند\nکیمیای مس عالم با توست / عقل و دانش را گوهر تو بر توست\nگفت والله نیست یا وجه العرب / در همه ملکم وجوه قوت شب\nپا برهنه تن برهنه می‌دوم / هر که نانی می‌دهد آنجا روم\nمر مرا زین حکمت و فضل و هنر / نیست حاصل جز خیال و درد سر\nپس عرب گفتش که رو دور از برم / تا نبارد شومی تو بر سرم\nدور بر آن حکمت شومت ز من / نطق تو شومست بر اهل زمن\nیا تو آن سو رو من این سو می‌دوم / ور ترا ره پیش من وا پس روم\nیک جوالم گندم و دیگر ز ریگ / به بود زین حیله‌های مردریگ\nاحمقی‌ام پس مبارک احمقیست / که دلم با برگ و جانم متقیست\nگر تو خواهی کت شقاوت کم شود / جهد کن تا از تو حکمت کم شود\nحکمتی کز طبع زاید وز خیال / حکمتی نی فیض نور ذوالجلال\nحکمت دنیا فزاید ظن و شک / حکمت دینی برد فوق فلک\nزوبعان زیرک آخر زمان / بر فزوده خویش بر پیشینیان\nحیله‌آموزان جگرها سوخته / فعلها و مکرها آموخته\nصبر و ایثار و سخای نفس و جود / باد داده کان بود اکسیر سود\nفکر آن باشد که بگشاید رهی / راه آن باشد که پیش آید شهی\nشاه آن باشد که پیش شه رود / نه بمخزنها و لشکر شه شود\nتا بماند شاهی او سرمدی / همچو عز ملک دین احمدی",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2093",
        "title": "بخش ۹۳ - کرامات ابراهیم ادهم قدس الله سره بر لب دریا",
        "content": "هم ز ابراهیم ادهم آمدست / کو ز راهی بر لب دریا نشست\nدلق خود می‌دوخت آن سلطان جان / یک امیری آمد آنجا ناگهان\nآن امیر از بندگان شیخ بود / شیخ را بشناخت سجده کرد زود\nخیره شد در شیخ و اندر دلق او / شکل دیگر گشته خلق و خلق او\nکو رها کرد آنچنان ملکی شگرف / بر گزید آن فقر بس باریک‌حرف\nترک کرد او ملک هفت اقلیم را / می‌زند بر دلق سوزن چون گدا\nشیخ واقف گشت از اندیشه‌اش / شیخ چون شیرست و دلها بیشه‌اش\nچون رجا و خوف در دلها روان / نیست مخفی بر وی اسرار جهان\nدل نگه دارید ای بی حاصلان / در حضور حضرت صاحب‌دلان\nپیش اهل تن ادب بر ظاهرست / که خدا زیشان نهان را ساترست\nپیش اهل دل ادب بر باطنست / زانک دلشان بر سرایر فاطنست\nتو بعکسی پیش کوران بهر جاه / با حضور آیی نشینی پایگاه\nپیش بینایان کنی ترک ادب / نار شهوت از آن گشتی حطب\nچون نداری فطنت و نور هدی / بهر کوران روی را می‌زن جلا\nپیش بینایان حدث در روی مال / ناز می‌کن با چنین گندیده حال\nشیخ سوزن زود در دریا فکند / خواست سوزن را به آواز بلند\nصد هزاران ماهی اللهیی / سوزن زر در لب هر ماهیی\nسر بر آوردند از دریای حق / که بگیر ای شیخ سوزنهای حق\nرو بدو کرد و بگفتش ای امیر / ملک دل به یا چنان ملک حقیر\nاین نشان ظاهرست این هیچ نیست / تا بباطن در روی بینی تو بیست\nسوی شهر از باغ شاخی آورند / باغ و بستان را کجا آنجا برند\nخاصه باغی کین فلک یک برگ اوست / بلک آن مغزست و این عالم چو پوست\nبر نمی‌داری سوی آن باغ گام / بوی افزون جوی و کن دفع زکام\nتا که آن بو جاذب جانت شود / تا که آن بو نور چشمانت شود\nگفت یوسف ابن یعقوب نبی / بهر بو القوا علی وجه ابی\nبهر این بو گفت احمد در عظات / دائما قرة عینی فی الصلوة\nپنج حس با همدگر پیوسته‌اند / رسته این هر پنج از اصلی بلند\nقوت یک قوت باقی شود / ما بقی را هر یکی ساقی شود\nدیدن دیده فزاید عشق را / عشق در دیده فزاید صدق را\nصدق بیداری هر حس می‌شود / حسها را ذوق مونس می‌شود",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2094",
        "title": "بخش ۹۴ - آغاز منور شدن عارف بنور غیب‌بین",
        "content": "چون یکی حس در روش بگشاد بند / ما بقی حسها همه مبدل شوند\nچون یکی حس غیر محسوسات دید / گشت غیبی بر همه حسها پدید\nچون ز جو جست از گله یک گوسفند / پس پیاپی جمله زان سو برجهند\nگوسفندان حواست را بران / در چرا از اخرج المرعی چران\nتا در آنجا سنبل و ریحان چرند / تا به گلزار حقایق ره برند\nهر حست پیغامبر حسها شود / تا یکایک سوی آن جنت رود\nحسها با حس تو گویند راز / بی حقیقت بی زبان و بی مجاز\nکین حقیقت قابل تاویلهاست / وین توهم مایه تخییلهاست\nآن حقیقت را که باشد از عیان / هیچ تاویلی نگنجد در میان\nچونک هر حس بندهٔ حس تو شد / مر فلکها را نباشد از تو بد\nچونک دعویی رود در ملک پوست / مغز آن کی بود قشر آن اوست\nچون تنازع در فتد در تنگ کاه / دانه آن کیست آن را کن نگاه\nپس فلک قشرست و نور روح مغز / این پدیدست آن خفی زین رو ملغز\nجسم ظاهر روح مخفی آمدست / جسم همچون آستین جان همچو دست\nباز عقل از روح مخفی‌تر پرد / حس سوی روح زوتر ره برد\nجنبشی بینی بدانی زنده است / این ندانی که ز عقل آکنده است\nتا که جنبشهای موزون سر کند / جنبش مس را به دانش زر کند\nزان مناسب آمدن افعال دست / فهم آید مر ترا که عقل هست\nروح وحی از عقل پنهان‌تر بود / زانک او غیبیست او زان سر بود\nعقل احمد از کسی پنهان نشد / روح وحیش مدرک هر جان نشد\nروح وحیی را مناسبهاست نیز / در نیابد عقل کان آمد عزیز\nگه جنون بیند گهی حیران شود / زانک موقوفست تا او آن شود\nچون مناسبهای افعال خضر / عقل موسی بود در دیدش کدر\nنامناسب می‌نمود افعال او / پیش موسی چون نبودش حال او\nعقل موسی چون شود در غیب بند / عقل موشی خود کیست ای ارجمند\nعلم تقلیدی بود بهر فروخت / چون بیابد مشتری خوش بر فروخت\nمشتری علم تحقیقی حقست / دایما بازار او با رونقست\nلب ببسته مست در بیع و شری / مشتری بی حد که الله اشتری\nدرس آدم را فرشته مشتری / محرم درسش نه دیوست و پری\nآدم انبئهم باسما درس گو / شرح کن اسرار حق را مو بمو\nآنچنان کس را که کوته‌بین بود / در تلون غرق و بی تمکین بود\nموش گفتم زانک در خاکست جاش / خاک باشد موش را جای معاش\nراهها داند ولی در زیر خاک / هر طرف او خاک را کردست چاک\nنفس موشی نیست الا لقمه‌رند / قدر حاجت موش را عقلی دهند\nزانک بی حاجت خداوند عزیز / می‌نبخشد هیچ کس را هیچ چیز\nگر نبودی حاجت عالم زمین / نافریدی هیچ رب العالمین\nوین زمین مضطرب محتاج کوه / گر نبودی نافریدی پر شکوه\nور نبودی حاجت افلاک هم / هفت گردون ناوریدی از عدم\nآفتاب و ماه و این استارگان / جز بحاجت کی پدید آمد عیان\nپس کمند هستها حاجت بود / قدر حاجت مرد را آلت دهد\nپس بیفزا حاجت ای محتاج زود / تا بجوشد در کرم دریای جود\nاین گدایان بر ره و هر مبتلا / حاجت خود می‌نماید خلق را\nکوری و شلی و بیماری و درد / تا ازین حاجت بجنبد رحم مرد\nهیچ گوید نان دهید ای مردمان / که مرا مالست و انبارست و خوان\nچشم ننهادست حق در کورموش / زانک حاجت نیست چشمش بهر نوش\nمی‌تواند زیست بی چشم و بصر / فارغست از چشم او در خاک تر\nجز بدزدی او برون ناید ز خاک / تا کند خالق از آن دزدیش پاک\nبعد از آن پر یابد و مرغی شود / چون ملایک جانب گردون رود\nهر زمان در گلشن شکر خدا / او بر آرد همچو بلبل صد نوا\nکای رهاننده مرا از وصف زشت / ای کننده دوزخی را تو بهشت\nدر یکی پیهی نهی تو روشنی / استخوانی را دهی سمع ای غنی\nچه تعلق آن معانی را به جسم / چه تعلق فهم اشیا را به اسم\nلفظ چون وکرست و معنی طایرست / جسم جوی و روح آب سایرست\nاو روانست و تو گویی واقفست / او دوانست و تو گویی عاکفست\nگر نبینی سیر آب از چاکها / چیست بر وی نو بنو خاشاکها\nهست خاشاک تو صورتهای فکر / نو بنو در می‌رسد اشکال بکر\nروی آب و جوی فکر اندر روش / نیست بی خاشاک محبوب و وحش\nقشرها بر روی این آب روان / از ثمار باغ غیبی شد دوان\nقشرها را مغز اندر باغ جو / زانک آب از باغ می‌آید به جو\nگر نبینی رفتن آب حیات / بنگر اندر جوی و این سیر نبات\nآب چون انبه‌تر آید در گذر / زو کند قشر صور زوتر گذر\nچون بغایت تیز شد این جو روان / غم نپاید در ضمیر عارفان\nچون بغایت ممتلی بود و شتاب / پس نگنجید اندرو الا که آب",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2095",
        "title": "بخش ۹۵ - طعن زدن بیگانه در شیخ و جواب گفتن مرید شیخ او را",
        "content": "آن یکی یک شیخ را تهمت نهاد / کو بدست و نیست بر راه رشاد\nشارب خمرست و سالوس و خبیث / مر مریدان را کجا باشد مغیث\nآن یکی گفتش ادب را هوش دار / خرد نبود این چنین ظن بر کبار\nدور ازو و دور از آن اوصاف او / که ز سیلی تیره گردد صاف او\nاین چنین بهتان منه بر اهل حق / کین خیال تست برگردان ورق\nاین نباشد ور بود ای مرغ خاک / بحر قلزم را ز مرداری چه باک\nنیست دون القلتین و حوض خرد / که تواند قطره‌ایش از کار برد\nآتش ابراهیم را نبود زیان / هر که نمرودیست گو می‌ترس از آن\nنفس نمرودست و عقل و جان خلیل / روح در عینست و نفس اندر دلیل\nاین دلیل راه ره‌رو را بود / کو بهر دم در بیابان گم شود\nواصلان را نیست جز چشم و چراغ / از دلیل و راهشان باشد فراغ\nگر دلیلی گفت آن مرد وصال / گفت بهر فهم اصحاب جدال\nبهر طفل نو پدر تی‌تی کند / گرچه عقلش هندسهٔ گیتی کند\nکم نگردد فضل استاد از علو / گر الف چیزی ندارد گوید او\nاز پی تعلیم آن بسته‌دهن / از زبان خود برون باید شدن\nدر زبان او بباید آمدن / تا بیاموزد ز تو او علم و فن\nپس همه خلقان چو طفلان ویند / لازمست این پیر را در وقت پند\nآن مرید شیخ بد گوینده را / آن به کفر و گمرهی آکنده را\nگفت خود را تو مزن بر تیغ تیز / هین مکن با شاه و با سلطان ستیز\nحوض با دریا اگر پهلو زند / خویش را از بیخ هستی بر کند\nنیست بحری کو کران دارد که تا / تیره گردد او ز مردار شما\nکفر را حدست و اندازه بدان / شیخ و نور شیخ را نبود کران\nپیش بی حد هرچه محدودست لاست / کل شیء غیر وجه الله فناست\nکفر و ایمان نیست آنجایی که اوست / زانک او مغزست و این دو رنگ و پوست\nاین فناها پردهٔ آن وجه گشت / چون چراغ خفیه اندر زیر طشت\nپس سر این تن حجاب آن سرست / پیش آن سر این سر تن کافرست\nکیست کافر غافل از ایمان شیخ / کیست مرده بی خبر از جان شیخ\nجان نباشد جز خبر در آزمون / هر که را افزون خبر جانش فزون\nجان ما از جان حیوان بیشتر / از چه زان رو که فزون دارد خبر\nپس فزون از جان ما جان ملک / کو منزه شد ز حس مشترک\nوز ملک جان خداوندان دل / باشد افزون تو تحیر را بهل\nزان سبب آدم بود مسجودشان / جان او افزونترست از بودشان\nورنه بهتر را سجود دون‌تری / امر کردن هیچ نبود در خوری\nکی پسندد عدل و لطف کردگار / که گلی سجده کند در پیش خار\nجان چو افزون شد گذشت از انتها / شد مطیعش جان جمله چیزها\nمرغ و ماهی و پری و آدمی / زانک او بیشست و ایشان در کمی\nماهیان سوزن‌گر دلقش شوند / سوزنان را رشته‌ها تابع بوند",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2096",
        "title": "بخش ۹۶ - بقیهٔ قصهٔ ابراهیم ادهم بر لب آن دریا",
        "content": "چون نفاذ امر شیخ آن میر دید / ز آمد ماهی شدش وجدی پدید\nگفت اه ماهی ز پیران آگهست / شه تنی را کو لعین درگهست\nماهیان از پیر آگه ما بعید / ما شقی زین دولت و ایشان سعید\nسجده کرد و رفت گریان و خراب / گشت دیوانه ز عشق فتح باب\nپس تو ای ناشسته‌رو در چیستی / در نزاع و در حسد با کیستی\nبا دم شیری تو بازی می‌کنی / بر ملایک ترک‌تازی می‌کنی\nبد چه می‌گویی تو خیر محض را / هین ترفع کم شمر آن خفض را\nبد چه باشد مس محتاج مهان / شیخ کی بود کیمیای بی‌کران\nمس اگر از کیمیا قابل نبد / کیمیا از مس هرگز مس نشد\nبد چه باشد سرکشی آتش‌عمل / شیخ کی بود عین دریای ازل\nدایم آتش را بترسانند از آب / آب کی ترسید هرگز ز التهاب\nدر رخ مه عیب‌بینی می‌کنی / در بهشتی خارچینی می‌کنی\nگر بهشت اندر روی تو خارجو / هیچ خار آنجا نیابی غیر تو\nمی‌بپوشی آفتابی در گلی / رخنه می‌جویی ز بدر کاملی\nآفتابی که بتابد در جهان / بهر خفاشی کجا گردد نهان\nعیبها از رد پیران عیب شد / غیبها از رشک ایشان غیب شد\nباری ار دوری ز خدمت یار باش / در ندامت چابک و بر کار باش\nتا از آن راهت نسیمی می‌رسد / آب رحمت را چه بندی از حسد\nگرچه دوری دور می‌جنبان تو دم / حیث ما کنتم فولوا وجهکم\nچون خری در گل فتد از گام تیز / دم بدم جنبد برای عزم خیز\nجای را هموار نکند بهر باش / داند او که نیست آن جای معاش\nحس تو از حس خر کمتر بدست / که دل تو زین وحلها بر نجست\nدر وحل تاویل و رخصت می‌کنی / چون نمی‌خواهی کز آن دل بر کنی\nکین روا باشد مرا من مضطرم / حق نگیرد عاجزی را از کرم\nخود گرفتستت تو چون کفتار کور / این گرفتن را نبینی از غرور\nمی‌گوند اینجایگه کفتار نیست / از برون جویید کاندر غار نیست\nاین همی‌گویند و بندش می‌نهند / او همی‌گوید ز من بی آگهند\nگر ز من آگاه بودی این عدو / کی ندا کردی که آن کفتار کو",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2097",
        "title": "بخش ۹۷ - دعوی کردن آن شخص کی خدای تعالی مرا نمی‌گیرد به گناه و جواب",
        "content": "آن یکی می‌گفت در عهد شعیب / که خدا از من بسی دیدست عیب\nچند دید از من گناه و جرمها / وز کرم یزدان نمی‌گیرد مرا\nحق تعالی گفت در گوش شعیب / در جواب او فصیح از راه غیب\nکه بگفتی چند کردم من گناه / وز کرم نگرفت در جرمم اله\nعکس می‌گویی و مقلوب ای سفیه / ای رها کرده ره و بگرفته تیه\nچند چندت گیرم و تو بی‌خبر / در سلاسل مانده‌ای پا تا بسر\nزنگ تو بر توت ای دیگ سیاه / کرد سیمای درونت را تباه\nبر دلت زنگار بر زنگارها / جمع شد تا کور شد ز اسرارها\nگر زند آن دود بر دیگ نوی / آن اثر بنماید ار باشد جوی\nزانک هر چیزی بضد پیدا شود / بر سپیدی آن سیه رسوا شود\nچون سیه شد دیگ پس تاثیر دود / بعد ازین بر وی که بیند زود زود\nمرد آهنگر که او زنگی بود / دود را با روش هم‌رنگی بود\nمرد رومی کو کند آهنگری / رویش ابلق گردد از دودآوری\nپس بداند زود تاثیر گناه / تا بنالد زود گوید ای اله\nچون کند اصرار و بد پیشه کند / خاک اندر چشم اندیشه کند\nتوبه نندیشد دگر شیرین شود / بر دلش آن جرم تا بی‌دین شود\nآن پشیمانی و یا رب رفت ازو / شست بر آیینه زنگ پنج تو\nآهنش را زنگها خوردن گرفت / گوهرش را زنگ کم کردن گرفت\nچون نویسی کاغد اسپید بر / آن نبشته خوانده آید در نظر\nچون نویسی بر سر بنوشته خط / فهم ناید خواندنش گردد غلط\nکان سیاهی بر سیاهی اوفتاد / هر دو خط شد کور و معنیی نداد\nور سیم باره نویسی بر سرش / پس سیه کردی چو جان پر شرش\nپس چه چاره جز پناه چاره‌گر / ناامیدی مس و اکسیرش نظر\nناامیدیها بپیش او نهید / تا ز درد بی‌دوا بیرون جهید\nچون شعیب این نکته‌ها با وی بگفت / زان دم جان در دل او گل شکفت\nجان او بشنید وحی آسمان / گفت اگر بگرفت ما را کو نشان\nگفت یا رب دفع من می‌گوید او / آن گرفتن را نشان می‌جوید او\nگفت ستارم نگویم رازهاش / جز یکی رمز از برای ابتلاش\nیک نشان آنک می‌گیرم ورا / آنک طاعت دارد و صوم و دعا\nوز نماز و از زکات و غیر آن / لیک یک ذره ندارد ذوق جان\nمی‌کند طاعات و افعال سنی / لیک یک ذره ندارد چاشنی\nطاعتش نغزست و معنی نغز نی / جوزها بسیار و در وی مغز نی\nذوق باید تا دهد طاعات بر / مغز باید تا دهد دانه شجر\nدانهٔ بی‌مغز کی گردد نهال / صورت بی‌جان نباشد جز خیال",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2098",
        "title": "بخش ۹۸ - بقیهٔ قصهٔ طعنه زدن آن مرد بیگانه در شیخ",
        "content": "آن خبیث از شیخ می‌لایید ژاژ / کژنگر باشد همیشه عقل کاژ\nکه منش دیدم میان مجلسی / او ز تقوی عاریست و مفلسی\nورکه باور نیستت خیز امشبان / تا ببینی فسق شیخت را عیان\nشب ببردش بر سر یک روزنی / گفت بنگر فسق و عشرت کردنی\nبنگر آن سالوس روز و فسق شب / روز همچون مصطفی شب بولهب\nروز عبدالله او را گشته نام / شب نعوذ بالله و در دست جام\nدید شیشه در کف آن پیر پر / گفت شیخا مر ترا هم هست غر\nتو نمی‌گفتی که در جام شراب / دیو می‌میزد شتابان نا شتاب\nگفت جامم را چنان پر کرده‌اند / کاندرو اندر نگنجد یک سپند\nبنگر اینجا هیچ گنجد ذره‌ای / این سخن را کژ شنیده غره‌ای\nجام ظاهر خمر ظاهر نیست این / دور دار این را ز شیخ غیب‌بین\nجام می هستی شیخست ای فلیو / کاندرو اندر نگنجد بول دیو\nپر و مالامال از نور حقست / جام تن بشکست نور مطلقست\nنور خورشید ار بیفتد بر حدث / او همان نورست نپذیرد خبث\nشیخ گفت این خود نه جامست و نه می / هین بزیر آ منکرا بنگر بوی\nآمد و دید انگبین خاص بود / کور شد آن دشمن کور و کبود\nگفت پیر آن دم مرید خویش را / رو برای من بجو می ای کیا\nکه مرا رنجیست مضطر گشته‌ام / من ز رنج از مخمصه بگذشته‌ام\nدر ضرورت هست هر مردار پاک / بر سر منکر ز لعنت باد خاک\nگرد خمخانه بر آمد آن مرید / بهر شیخ از هر خمی او می‌چشید\nدر همه خمخانه‌ها او می ندید / گشته بد پر از عسل خم نبید\nگفت ای رندان چه حالست این چه کار / هیچ خمی در نمی‌بینم عقار\nجمله رندان نزد آن شیخ آمدند / چشم گریان دست بر سر می‌زدند\nدر خرابات آمدی شیخ اجل / جمله میها از قدومت شد عسل\nکرده‌ای مبدل تو می را از حدث / جان ما را هم بدل کن از خبث\nگر شود عالم پر از خون مال‌مال / کی خورد بندهٔ خدا الا حلال",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2099",
        "title": "بخش ۹۹ - گفتن عایشه رضی الله عنها مصطفی را علیه السلام کی تو بی مصل",
        "content": "عایشه روزی به پیغامبر بگفت / یا رسول الله تو پیدا و نهفت\nهر کجا یابی نمازی می‌کنی / می‌دود در خانه ناپاک و دنی\nگرچه می‌دانی که هر طفل پلید / کرد مستعمل بهر جا که رسید\nگفت پیغامبر که از بهر مهان / حق نجس را پاک گرداند بدان\nسجده‌گاهم را از آن رو لطف حق / پاک گردانید تا هفتم طبق\nهان و هان ترک حسد کن با شهان / ور نه ابلیسی شوی اندر جهان\nکو اگر زهری خورد شهدی شود / تو اگر شهدی خوری زهری بود\nکو بدل گشت و بدل شد کار او / لطف گشت و نور شد هر نار او\nقوت حق بود مر بابیل را / ور نه مرغی چون کشد مر پیل را\nلشکری را مرغکی چندی شکست / تا بدانی کان صلابت از حقست\nگر ترا وسواس آید زین قبیل / رو بخوان تو سورهٔ اصحاب فیل\nور کنی با او مری و همسری / کافرم دان گر تو زیشان سر بری",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2100",
        "title": "بخش ۱۰۰ - کشیدن موش مهار شتر را و معجب  شدن موش در خود",
        "content": "موشکی در کف مهار اشتری / در ربود و شد روان او از مری\nاشتر از چستی که با او شد روان / موش غره شد که هستم پهلوان\nبر شتر زد پرتو اندیشه‌اش / گفت بنمایم ترا تو باش خوش\nتا بیامد بر لب جوی بزرگ / کاندرو گشتی زبون پیل سترگ\nموش آنجا ایستاد و خشک گشت / گفت اشتر ای رفیق کوه و دشت\nاین توقف چیست حیرانی چرا / پا بنه مردانه اندر جو در آ\nتو قلاوزی و پیش‌آهنگ من / درمیان ره مباش و تن مزن\nگفت این آب شگرفست و عمیق / من همی‌ترسم ز غرقاب ای رفیق\nگفت اشتر تا ببینم حد آب / پا درو بنهاد آن اشتر شتاب\nگفت تا زانوست آب ای کور موش / از چه حیران گشتی و رفتی ز هوش\nگفت مور تست و ما را اژدهاست / که ز زانو تا به زانو فرقهاست\nگر ترا تا زانو است ای پر هنر / مر مرا صد گز گذشت از فرق سر\nگفت گستاخی مکن بار دگر / تا نسوزد جسم و جانت زین شرر\nتو مری با مثل خود موشان بکن / با شتر مر موش را نبود سخن\nگفت توبه کردم از بهر خدا / بگذران زین آب مهلک مر مرا\nرحم آمد مر شتر را گفت هین / برجه و بر کودبان من نشین\nاین گذشتن شد مسلم مر مرا / بگذرانم صد هزاران چون ترا\nچون پیمبر نیستی پس رو به راه / تا رسی از چاه روزی سوی جاه\nتو رعیت باش چون سلطان نه‌ای / خود مران چون مرد کشتیبان نه‌ای\nچون نه‌ای کامل دکان تنها مگیر / دست‌خوش می‌باش تا گردی خمیر\nانصتوا را گوش کن خاموش باش / چون زبان حق نگشتی گوش باش\nور بگویی شکل استفسار گو / با شهنشاهان تو مسکین‌وار گو\nابتدای کبر و کین از شهوتست / راسخی شهوتت از عادتست\nچون ز عادت گشت محکم خوی بد / خشم آید بر کسی کت واکشد\nچونک تو گل‌خوار گشتی هر ک او / واکشد از گل ترا باشد عدو\nبت‌پرستان چونک گرد بت تنند / مانعان راه خود را دشمن‌اند\nچونک کرد ابلیس خو با سروری / دید آدم را حقیر او از خری\nکه به از من سروری دیگر بود / تا که او مسجود چون من کس شود\nسروری زهرست جز آن روح را / کو بود تریاق‌لانی ز ابتدا\nکوه اگر پر مار شد باکی مدار / کو بود اندر درون تریاق‌زار\nسروری چون شد دماغت را ندیم / هر که بشکستت شود خصم قدیم\nچون خلاف خوی تو گوید کسی / کینه‌ها خیزد ترا با او بسی\nکه مرا از خوی من بر می‌کند / خویش را بر من چو سرور می‌کند\nچون نباشد خوی بد سرکش درو / کی فروزد از خلاف آتش درو\nبا مخالف او مدارایی کند / در دل او خویش را جایی کند\nزانک خوی بد نگشتست استوار / مور شهوت شد ز عادت همچو مار\nمار شهوت را بکش در ابتلا / ورنه اینک گشت مارت اژدها\nلیک هر کس مور بیند مار خویش / تو ز صاحب‌دل کن استفسار خویش\nتا نشد زر مس نداند من مسم / تا نشد شه دل نداند مفلسم\nخدمت اکسیر کن مس‌وار تو / جور می‌کش ای دل از دلدار تو\nکیست دلدار اهل دل نیکو بدان / که چو روز و شب جهانند از جهان\nعیب کم گو بندهٔ الله را / متهم کم کن به دزدی شاه را",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2101",
        "title": "بخش ۱۰۱ - کرامات آن درویش کی در کشتی متهمش کردند",
        "content": "بود درویشی درون کشتیی / ساخته از رخت مردی پشتیی\nیاوه شد همیان زر او خفته بود / جمله را جستند و او را هم نمود\nکین فقیر خفته را جوییم هم / کرد بیدارش ز غم صاحب‌درم\nکه درین کشتی حرمدان گم شدست / جمله را جستیم نتوانی تو رست\nدلق بیرون کن برهنه شو ز دلق / تا ز تو فارغ شود اوهام خلق\nگفت یا رب مر غلامت را خسان / متهم کردند فرمان در رسان\nچون بدرد آمد دل درویش از آن / سر برون کردند هر سو در زمان\nصد هزاران ماهی از دریای ژرف / در دهان هر یکی دری شگرف\nصد هزاران ماهی از دریای پر / در دهان هر یکی در و چه در\nهر یکی دری خراج ملکتی / کز الهست این ندارد شرکتی\nدر چند انداخت در کشتی و جست / مر هوا را ساخت کرسی و نشست\nخوش مربع چون شهان بر تخت خویش / او فراز اوج و کشتی‌اش بپیش\nگفت رو کشتی شما را حق مرا / تا نباشد با شما دزد گدا\nتا که را باشد خسارت زین فراق / من خوشم جفت حق و با خلق طاق\nنه مرا او تهمت دزدی نهد / نه مهارم را به غمازی دهد\nبانگ کردند اهل کشتی کای همام / از چه دادندت چنین عالی مقام\nگفت از تهمت نهادن بر فقیر / وز حق‌آزاری پی چیزی حقیر\nحاش لله بل ز تعظیم شهان / که نبودم در فقیران بدگمان\nآن فقیران لطیف خوش‌نفس / کز پی تعظیمشان آمد عبس\nآن فقیری بهر پیچاپیچ نیست / بل پی آن که به جز حق هیچ نیست\nمتهم چون دارم آنها را که حق / کرد امین مخزن هفتم طبق\nمتهم نفس است نی عقل شریف / متهم حس است نه نور لطیف\nنفس سوفسطایی آمد می‌زنش / کش زدن سازد نه حجت گفتنش\nمعجزه بیند فروزد آن زمان / بعد از آن گوید خیالی بود آن\nور حقیقت بود آن دید عجب / چون مقیم چشم نامد روز و شب\nآن مقیم چشم پاکان می‌بود / نی قرین چشم حیوان می‌شود\nکان عجب زین حس دارد عار و ننگ / کی بود طاووس اندر چاه تنگ\nتا نگویی مر مرا بسیارگو / من ز صد یک گویم و آن همچو مو",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2102",
        "title": "بخش ۱۰۲ - تشنیع صوفیان بر آن صوفی کی پیش شیخ بسیار می‌گوید",
        "content": "صوفیان بر صوفیی شنعه زدند / پیش شیخ خانقاهی آمدند\nشیخ را گفتند داد جان ما / تو ازین صوفی بجو ای پیشوا\nگفت آخر چه گله‌ست ای صوفیان / گفت این صوفی سه خو دارد گران\nدر سخن بسیارگو همچون جرس / در خورش افزون خورد از بیست کس\nور بخسپد هست چون اصحاب کهف / صوفیان کردند پیش شیخ زحف\nشیخ رو آورد سوی آن فقیر / که ز هر حالی که هست اوساط گیر\nدر خبر خیر الامور اوساطها / نافع آمد ز اعتدال اخلاطها\nگر یکی خلطی فزون شد از عرض / در تن مردم پدید آید مرض\nبر قرین خویش مفزا در صفت / کان فراق آرد یقین در عاقبت\nنطق موسی بد بر اندازه ولیک / هم فزون آمد ز گفت یار نیک\nآن فزونی با خضر آمد شقاق / گفت رو تو مکثری هذا فراق\nموسیا بسیارگویی دور شو / ور نه با من گنگ باش و کور شو\nور نرفتی وز ستیزه شسته‌ای / تو بمعنی رفته‌ای بگسسته‌ای\nچون حدث کردی تو ناگه در نماز / گویدت سوی طهارت رو بتاز\nور نرفتی خشک خنبان می‌شوی / خود نمازت رفت پیشین ای غوی\nرو بر آنها که هم‌جفت توند / عاشقان و تشنهٔ گفت توند\nپاسبان بر خوابناکان بر فزود / ماهیان را پاسبان حاجت نبود\nجامه‌پوشان را نظر بر گازرست / جان عریان را تجلی زیورست\nیا ز عریانان به یکسو باز رو / یا چو ایشان فارغ از تنجامه شو\nور نمی‌توانی که کل عریان شوی / جامه کم کن تا ره اوسط روی",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2103",
        "title": "بخش ۱۰۳ - عذر گفتن فقیر به شیخ",
        "content": "پس فقیر آن شیخ را احوال گفت / عذر را با آن غرامت کرد جفت\nمر سؤال شیخ را داد او جواب / چون جوابات خضر خوب و صواب\nآن جوابات سؤالات کلیم / کش خضر بنمود از رب علیم\nگشت مشکلهاش حل وافزون ز یاد / از پی هر مشکلش مفتاح داد\nاز خضر درویش هم میراث داشت / در جواب شیخ همت بر گماشت\nگفت راه اوسط ارچه حکمتست / لیک اوسط نیز هم با نسبتست\nآب جو نسبت باشتر هست کم / لیک باشد موش را آن همچو یم\nهر که را باشد وظیفه چار نان / دو خورد یا سه خورد هست اوسط آن\nور خورد هر چار دور از اوسط است / او اسیر حرص مانند بط است\nهر که او را اشتها ده نان بود / شش خورد می‌دان که اوسط آن بود\nچون مرا پنجاه نان هست اشتها / مر ترا شش گرده هم‌دستیم نی\nتو بده رکعت نماز آیی ملول / من به پانصد در نیایم در نحول\nآن یکی تا کعبه حافی می‌رود / وین یکی تا مسجد از خود می‌شود\nآن یکی در پاک‌بازی جان بداد / وین یکی جان کند تا یک نان بداد\nاین وسط در با نهایت می‌رود / که مر آن را اول و آخر بود\nاول و آخر بباید تا در آن / در تصور گنجد اوسط یا میان\nبی‌نهایت چون ندارد دو طرف / کی بود او را میانه منصرف\nاول و آخر نشانش کس نداد / گفت لو کان له البحر مداد\nهفت دریا گر شود کلی مداد / نیست مر پایان شدن را هیچ امید\nباغ و بیشه گر بود یکسر قلم / زین سخن هرگز نگردد هیچ کم\nآن همه حبر و قلم فانی شود / وین حدیث بی‌عدد باقی بود\nحالت من خواب را ماند گهی / خواب پندارد مر آن را گم‌رهی\nچشم من خفته دلم بیدار دان / شکل بی‌کار مرا بر کار دان\nگفت پیغامبر که عینای تنام / لا ینام قلبی عن رب الانام\nچشم تو بیدار و دل خفته بخواب / چشم من خفته دلم در فتح باب\nمر دلم را پنج حس دیگرست / حس دل را هر دو عالم منظرست\nتو ز ضعف خود مکن در من نگاه / بر تو شب بر من همان شب چاشتگاه\nبر تو زندان بر من آن زندان چو باغ / عین مشغولی مرا گشته فراغ\nپای تو در گل مرا گل گشته گل / مر ترا ماتم مرا سور و دهل\nدر زمینم با تو ساکن در محل / می‌دوم بر چرخ هفتم چون زحل\nهمنشینت من نیم سایهٔ منست / برتر از اندیشه‌ها پایهٔ منست\nزانک من ز اندیشه‌ها بگذشته‌ام / خارج اندیشه پویان گشته‌ام\nحاکم اندیشه‌ام محکوم نی / زانک بنا حاکم آمد بر بنا\nجمله خلقان سخرهٔ اندیشه‌اند / زان سبب خسته دل و غم‌پیشه‌اند\nقاصدا خود را باندیشه دهم / چون بخواهم از میانشان بر جهم\nمن چو مرغ اوجم اندیشه مگس / کی بود بر من مگس را دست‌رس\nقاصدا زیر آیم از اوج بلند / تا شکسته‌پایگان بر من تنند\nچون ملالم گیرد از سفلی صفات / بر پرم همچون طیور الصافات\nپر من رستست هم از ذات خویش / بر نچفسانم دو پر من با سریش\nجعفر طیار را پر جاریه‌ست / جعفر طرار را پر عاریه‌ست\nنزد آنک لم یذق دعویست این / نزد سکان افق معنیست این\nلاف و دعوی باشد این پیش غراب / دیگ تی و پر یکی پیش ذباب\nچونک در تو می‌شود لقمه گهر / تن مزن چندانک بتوانی بخور\nشیخ روزی بهر دفع سؤ ظن / در لگن قی کرد پر در شد لگن\nگوهر معقول را محسوس کرد / پیر بینا بهر کم‌عقلی مرد\nچونک در معده شود پاکت پلید / قفل نه بر خلق و پنهان کن کلید\nهر که در وی لقمه شد نور جلال / هر چه خواهد تا خورد او را حلال",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2104",
        "title": "بخش ۱۰۴ - بیان دعویی که عین آن دعوی گواه  صدق خویش است",
        "content": "گر تو هستی آشنای جان من / نیست دعوی گفت معنی‌لان من\nگر بگویم نیم‌شب پیش توم / هین مترس از شب که من خویش توم\nاین دو دعوی پیش تو معنی بود / چون شناسی بانگ خویشاوند خود\nپیشی و خویشی دو دعوی بود لیک / هر دو معنی بود پیش فهم نیک\nقرب آوازش گواهی می‌دهد / کین دم از نزدیک یاری می‌جهد\nلذت آواز خویشاوند نیز / شد گوا بر صدق آن خویش عزیز\nباز بی الهام احمق کو ز جهل / می‌نداند بانگ بیگانه ز اهل\nپیش او دعوی بود گفتار او / جهل او شد مایهٔ انکار او\nپیش زیرک کاندرونش نورهاست / عین این آواز معنی بود راست\nیا به تازی گفت یک تازی‌زبان / که همی‌دانم زبان تازیان\nعین تازی گفتنش معنی بود / گرچه تازی گفتنش دعوی بود\nیا نویسد کاتبی بر کاغدی / کاتب و خط‌خوانم و من امجدی\nاین نوشته گرچه خود دعوی بود / هم نوشته شاهد معنی بود\nیا بگوید صوفیی دیدی تو دوش / در میان خواب سجاده‌بدوش\nمن بدم آن وآنچ گفتم خواب در / با تو اندر خواب در شرح نظر\nگوش کن چون حلقه اندر گوش کن / آن سخن را پیشوای هوش کن\nچون ترا یاد آید آن خواب این سخن / معجز نو باشد و زر کهن\nگرچه دعوی می‌نماید این ولی / جان صاحب‌واقعه گوید بلی\nپس چو حکمت ضالهٔمؤمنبود / آن ز هر که بشنود موقن بود\nچونک خود را پیش او یابد فقط / چون بود شک چون کند او را غلط\nتشنه‌ای را چون بگویی تو شتاب / در قدح آبست بستان زود آب\nهیچ گوید تشنه کین دعویست رو / از برم ای مدعی مهجور شو\nیا گواه و حجتی بنما که این / جنس آبست و از آن ماء معین\nیا به طفل شیر مادر بانگ زد / که بیا من مادرم هان ای ولد\nطفل گوید مادرا حجت بیار / تا که با شیرت بگیرم من قرار\nدر دل هر امتی کز حق مزه‌ست / روی و آواز پیمبر معجزه‌ست\nچون پیمبر از برون بانگی زند / جان امت در درون سجده کند\nزانک جنس بانگ او اندر جهان / از کسی نشنیده باشد گوش جان\nآن غریب از ذوق آواز غریب / از زبان حق شنود انی قریب",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2105",
        "title": "بخش ۱۰۵ - سجده کردن یحیی علیه السلام در شکم  مادر مسیح را علیه السل",
        "content": "مادر یحیی به مریم در نهفت / پیشتر از وضع حمل خویش گفت\nکه یقین دیدم درون تو شهیست / کو اولوا العزم و رسول آگهیست\nچون برابر اوفتادم با تو من / کرد سجده حمل من ای ذوالفطن\nاین جنین مر آن جنین را سجده کرد / کز سجودش در تنم افتاد درد\nگفت مریم من درون خویش هم / سجده‌ای دیدم ازین طفل شکم",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2106",
        "title": "بخش ۱۰۶ - اشکال آوردن برین قصه",
        "content": "ابلهان گویند کین افسانه را / خط بکش زیرا دروغست و خطا\nزانک مریم وقت وضع حمل خویش / بود از بیگانه دور و هم ز خویش\nاز برون شهر آن شیرین فسون / تا نشد فارغ نیامد خود درون\nچون بزادش آنگهانش بر کنار / بر گرفت و برد تا پیش تبار\nمادر یحیی کجا دیدش که تا / گوید او را این سخن در ماجرا",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2107",
        "title": "بخش ۱۰۷ - جواب اشکال",
        "content": "این بداند کانک اهل خاطرست / غایب آفاق او را حاضرست\nپیش مریم حاضر آید در نظر / مادر یحیی که دورست از بصر\nدیده‌ها بسته ببیند دوست را / چون مشبک کرده باشد پوست را\nور ندیدش نه از برون نه از اندرون / از حکایت گیر معنی ای زبون\nنی چنان کافسانه‌ها بشنیده بود / همچو شین بر نقش آن چفسیده بود\nتا همی‌گفت آن کلیله بی‌زبان / چون سخن نوشد ز دمنه بی بیان\nور بدانستند لحن همدگر / فهم آن چون مرد بی نطقی بشر\nدر میان شیر و گاو آن دمنه چون / شد رسول و خواند بر هر دو فسون\nچون وزیر شیر شد گاو نبیل / چون ز عکس ماه ترسان گشت پیل\nاین کلیله و دمنه جمله افتراست / ورنه کی با زاغ لک‌لک را مریست\nای برادر قصه چون پیمانه‌ایست / معنی اندر وی مثال دانه‌ایست\nدانهٔ معنی بگیرد مرد عقل / ننگرد پیمانه را گر گشت نقل\nماجرای بلبل و گل گوش دار / گر چه گفتی نیست آنجا آشکار",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2108",
        "title": "بخش ۱۰۸ - سخن گفتن به زبان حال و فهم کردن آن",
        "content": "ماجرای شمع با پروانه تو / بشنو و معنی گزین ز افسانه تو\nگر چه گفتی نیست سر گفت هست / هین به بالا پر مپر چون جغد پست\nگفت در شطرنج کین خانهٔ رخست / گفت خانه از کجاش آمد بدست\nخانه را بخرید یا میراث یافت / فرخ آنکس کو سوی معنی شتافت\nگفت نحوی زید عمروا قد ضرب / گفت چونش کرد بی جرمی ادب\nعمرو را جرمش چه بد کان زید خام / بی گنه او را بزد همچون غلام\nگفت این پیمانهٔ معنی بود / گندمی بستان که پیمانه‌ست رد\nزید و عمرو از بهر اعرابست و ساز / گر دروغست آن تو با اعراب ساز\nگفت نی من آن ندانم عمرو را / زید چون زد بی‌گناه و بی‌خطا\nگفت از ناچار و لاغی بر گشود / عمرو یک واو فزون دزدیده بود\nزید واقف گشت دزدش را بزد / چونک از حد برد او را حد سزد",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2109",
        "title": "بخش ۱۰۹ - پذیرا آمدن سخن باطل در دل باطلان",
        "content": "گفت اینک راست پذرفتم بجان / کژ نماید راست در پیش کژان\nگر بگویی احولی را مه یکیست / گویدت این دوست و در وحدت شکیست\nور برو خندد کسی گوید دو است / راست دارد این سزای بد خو است\nبر دروغان جمع می‌آید دروغ / للخبیثات الخبیثین زد فروغ\nدل فراخان را بود دست فراخ / چشم کوران را عثار سنگ‌لاخ",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2110",
        "title": "بخش ۱۱۰ - جستن آن درخت کی هر که میوهٔ  آن درخت خورد نمیرد",
        "content": "گفت دانایی برای داستان / که درختی هست در هندوستان\nهر کسی کز میوهٔ او خورد و برد / نی شود او پیر نی هرگز بمرد\nپادشاهی این شنید از صادقی / بر درخت و میوه‌اش شد عاشقی\nقاصدی دانا ز دیوان ادب / سوی هندوستان روان کرد از طلب\nسالها می‌گشت آن قاصد ازو / گرد هندوستان برای جست و جو\nشهر شهر از بهر این مطلوب گشت / نی جزیره ماند و نی کوه و نی دشت\nهر که را پرسید کردش ریش‌خند / کین کی جوید جز مگر مجنون بند\nبس کسان صفعش زدند اندر مزاح / بس کسان گفتند ای صاحب‌فلاح\nجست و جوی چون تو زیرک سینه‌صاف / کی تهی باشد کجا باشد گزاف\nوین مراعاتش یکی صفع دگر / وین ز صفع آشکارا سخت‌تر\nمی‌ستودندش بتسخر کای بزرگ / در فلان اقلیم بس هول و سترگ\nدر فلان بیشه درختی هست سبز / بس بلند و پهن و هر شاخیش گبز\nقاصد شه بسته در جستن کمر / می‌شنید از هر کسی نوعی خبر\nبس سیاحت کرد آنجا سالها / می‌فرستادش شهنشه مالها\nچون بسی دید اندر آن غربت تعب / عاجز آمد آخر الامر از طلب\nهیچ از مقصود اثر پیدا نشد / زان غرض غیر خبر پیدا نشد\nرشتهٔ اومید او بگسسته شد / جستهٔ او عاقبت ناجسته شد\nکرد عزم بازگشتن سوی شاه / اشک می‌بارید و می‌برید راه",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2111",
        "title": "بخش ۱۱۱ - شرح کردن شیخ سر آن درخت با آن طالب مقلد",
        "content": "بود شیخی عالمی قطبی کریم / اندر آن منزل که آیس شد ندیم\nگفت من نومید پیش او روم / ز آستان او براه اندر شوم\nتا دعای او بود همراه من / چونک نومیدم من از دلخواه من\nرفت پیش شیخ با چشم پر آب / اشک می‌بارید مانند سحاب\nگفت شیخا وقت رحم و رقتست / ناامیدم وقت لطف این ساعتست\nگفت واگو کز چه نومیدیستت / چیست مطلوب تو رو با چیستت\nگفت شاهنشاه کردم اختیار / از برای جستن یک شاخسار\nکه درختی هست نادر در جهات / میوهٔ او مایهٔ آب حیات\nسالها جستم ندیدم یک نشان / جز که طنز و تسخر این سرخوشان\nشیخ خندید و بگفتش ای سلیم / این درخت علم باشد در علیم\nبس بلند و بس شگرف و بس بسیط / آب حیوانی ز دریای محیط\nتو بصورت رفته‌ای ای بی‌خبر / زان ز شاخ معنیی بی بار و بر\nگه درختش نام شد گه آفتاب / گاه بحرش نام گشت و گه سحاب\nآن یکی کش صد هزار آثار خاست / کمترین آثار او عمر بقاست\nگرچه فردست او اثر دارد هزار / آن یکی را نام شاید بی‌شمار\nآن یکی شخصی ترا باشد پدر / در حق شخصی دگر باشد پسر\nدر حق دیگر بود قهر و عدو / در حق دیگر بود لطف و نکو\nصد هزاران نام و او یک آدمی / صاحب هر وصفش از وصفی عمی\nهر که جوید نام گر صاحب ثقه‌ست / همچو تو نومید و اندر تفرقه‌ست\nتو چه بر چفسی برین نام درخت / تا بمانی تلخ‌کام و شوربخت\nدر گذر از نام و بنگر در صفات / تا صفاتت ره نماید سوی ذات\nاختلاف خلق از نام اوفتاد / چون بمعنی رفت آرام اوفتاد",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2112",
        "title": "بخش ۱۱۲ - منازعت چهار کس جهت انگور کی هر یکی به نام دیگر فهم کرده ب",
        "content": "چار کس را داد مردی یک درم / آن یکی گفت این بانگوری دهم\nآن یکی دیگر عرب بد گفت لا / من عنب خواهم نه انگور ای دغا\nآن یکی ترکی بد و گفت این بنم / من نمی‌خواهم عنب خواهم ازم\nآن یکی رومی بگفت این قیل را / ترک کن خواهیم استافیل را\nدر تنازع آن نفر جنگی شدند / که ز سر نامها غافل بدند\nمشت بر هم می‌زدند از ابلهی / پر بدند از جهل و از دانش تهی\nصاحب سری عزیزی صد زبان / گر بدی آنجا بدادی صلحشان\nپس بگفتی او که من زین یک درم / آرزوی جمله‌تان را می‌دهم\nچونک بسپارید دل را بی دغل / این درمتان می‌کند چندین عمل\nیک درمتان می‌شود چار المراد / چار دشمن می‌شود یک ز اتحاد\nگفت هر یکتان دهد جنگ و فراق / گفت من آرد شما را اتفاق\nپس شما خاموش باشید انصتوا / تا زبانتان من شوم در گفت و گو\nگر سخنتان می‌نماید یک نمط / در اثر مایهٔ نزاعست و سخط\nگرمی عاریتی ندهد اثر / گرمی خاصیتی دارد هنر\nسرکه را گر گرم کردی ز آتش آن / چون خوری سردی فزاید بی گمان\nزانک آن گرمی او دهلیزیست / طبع اصلش سردیست و تیزیست\nور بود یخ‌بسته دوشاب ای پسر / چون خوری گرمی فزاید در جگر\nپس ریای شیخ به ز اخلاص ماست / کز بصیرت باشد آن وین از عماست\nاز حدیث شیخ جمعیت رسد / تفرقه آرد دم اهل جسد\nچون سلیمان کز سوی حضرت بتاخت / کو زبان جمله مرغان را شناخت\nدر زمان عدلش آهو با پلنگ / انس بگرفت و برون آمد ز جنگ\nشد کبوتر آمن از چنگال باز / گوسفند از گرگ ناورد احتراز\nاو میانجی شد میان دشمنان / اتحادی شد میان پرزنان\nتو چو موری بهر دانه می‌دوی / هین سلیمان جو چه می‌باشی غوی\nدانه‌جو را دانه‌اش دامی شود / و آن سلیمان‌جوی را هر دو بود\nمرغ جانها را درین آخر زمان / نیستشان از همدگر یک دم امان\nهم سلیمان هست اندر دور ما / کو دهد صلح و نماند جور ما\nقول ان من امة را یاد گیر / تا به الا و خلا فیها نذیر\nگفت خود خالی نبودست امتی / از خلیفهٔ حق و صاحب‌همتی\nمرغ جانها را چنان یکدل کند / کز صفاشان بی غش و بی غل کند\nمشفقان گردند همچون والده / مسلمون را گفت نفس واحده\nنفس واحد از رسول حق شدند / ور نه هر یک دشمن مطلق بدند",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2113",
        "title": "بخش ۱۱۳ - برخاستن مخالفت و عداوت از میان انصار  به برکات رسول علیه ",
        "content": "دو قبیله کاوس و خزرج نام داشت / یک ز دیگر جان خون‌آشام داشت\nکینه‌های کهنه‌شان از مصطفی / محو شد در نور اسلام و صفا\nاولا اخوان شدند آن دشمنان / همچو اعداد عنب در بوستان\nوز دم المؤمنون اخوه بپند / در شکستند و تن واحد شدند\nصورت انگورها اخوان بود / چون فشردی شیرهٔ واحد شود\nغوره و انگور ضدانند لیک / چونک غوره پخته شد شد یار نیک\nغوره‌ای کو سنگ‌بست و خام ماند / در ازل حق کافر اصلیش خواند\nنه اخی نه نفس واحد باشد او / در شقاوت نحس ملحد باشد او\nگر بگویم آنچ او دارد نهان / فتنهٔ افهام خیزد در جهان\nسر گبر کور نامذکور به / دود دوزخ از ارم مهجور به\nغوره‌های نیک کایشان قابلند / از دم اهل دل آخر یک دلند\nسوی انگوری همی‌رانند تیز / تا دوی بر خیزد و کین و ستیز\nپس در انگوری همی‌درند پوست / تا یکی گردند و وحدت وصف اوست\nدوست دشمن گردد ایرا هم دواست / هیچ یک با خویش جنگی در نبست\nآفرین بر عشق کل اوستاد / صد هزاران ذره را داد اتحاد\nهمچو خاک مفترق در ره‌گذر / یک سبوشان کرد دست کوزه‌گر\nکه اتحاد جسمهای آب و طین / هست ناقص جان نمی‌ماند بدین\nگر نظایر گویم اینجا در مثال / فهم را ترسم که آرد اختلال\nهم سلیمان هست اکنون لیک ما / از نشاط دوربینی در عمی\nدوربینی کور دارد مرد را / همچو خفته در سرا کور از سرا\nمولعیم اندر سخنهای دقیق / در گره ها باز کردن ما عشیق\nتا گره بندیم و بگشاییم ما / در شکال و در جواب آیین‌فزا\nهمچو مرغی کو گشاید بند دام / گاه بندد تا شود در فن تمام\nاو بود محروم از صحرا و مرج / عمر او اندر گره کاریست خرج\nخود زبون او نگردد هیچ دام / لیک پرش در شکست افتد مدام\nبا گره کم کوش تا بال و پرت / نسکلد یک یک ازین کر و فرت\nصد هزاران مرغ پرهاشان شکست / و آن کمین‌گاه عمارض را نبست\nحال ایشان از نبی خوان ای حریص / نقبوا فیها ببین هل من محیص\nاز نزاع ترک و رومی و عرب / حل نشد اشکال انگور و عنب\nتا سلیمان لسین معنوی / در نیاید بر نخیزد این دوی\nجمله مرغان منازع بازوار / بشنوید این طبل باز شهریار\nز اختلاف خویش سوی اتحاد / هین ز هر جانب روان گردید شاد\nحیث ما کنتم فولوا وجهکم / نحوه هذا الذی لم ینهکم\nکور مرغانیم و بس ناساختیم / کان سلیمان را دمی نشناختیم\nهمچو جغدان دشمن بازان شدیم / لاجرم وا ماندهٔ ویران شدیم\nمی‌کنیم از غایت جهل و عما / قصد آزار عزیزان خدا\nجمع مرغان کز سلیمان روشنند / پر و بال بی گنه کی برکنند\nبلک سوی عاجزان چینه کشند / بی خلاف و کینه آن مرغان خوشند\nهدهد ایشان پی تقدیس را / می‌گشاید راه صد بلقیس را\nزاغ ایشان گر بصورت زاغ بود / باز همت آمد و مازاغ بود\nلکلک ایشان که لک‌لک می‌زند / آتش توحید در شک می‌زند\nو آن کبوترشان ز بازان نشکهد / باز سر پیش کبوترشان نهد\nبلبل ایشان که حالت آرد او / در درون خویش گلشن دارد او\nطوطی ایشان ز قند آزاد بود / کز درون قند ابد رویش نمود\nپای طاووسان ایشان در نظر / بهتر از طاووس‌پران دگر\nمنطق الطیر آن خاقانی صداست / منطق الطیر سلیمانی کجاست\nتو چه دانی بانگ مرغان را همی / چون ندیدستی سلیمان را دمی\nپر آن مرغی که بانگش مطربست / از برون مشرقست و مغربست\nهر یک آهنگش ز کرسی تا ثریست / وز ثری تا عرش در کر و فریست\nمرغ کو بی این سلیمان می‌رود / عاشق ظلمت چو خفاشی بود\nبا سلیمان خو کن ای خفاش رد / تا که در ظلمت نمانی تا ابد\nیک گزی ره که بدان سو می‌روی / همچو گز قطب مساحت می‌شوی\nوانک لنگ و لوک آن سو می‌جهی / از همه لنگی و لوکی می‌رهی",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2114",
        "title": "بخش ۱۱۴ - قصهٔ بط بچگان کی مرغ خانگی پروردشان",
        "content": "تخم بطی گر چه مرغ خانه‌ات / کرد زیر پر چو دایه تربیت\nمادر تو بط آن دریا بدست / دایه‌ات خاکی بد و خشکی‌پرست\nمیل دریا که دل تو اندرست / آن طبیعت جانت را از مادرست\nمیل خشکی مر ترا زین دایه است / دایه را بگذار کو بدرایه است\nدایه را بگذار در خشک و بران / اندر آ در بحر معنی چون بطان\nگر ترا مادر بترساند ز آب / تو مترس و سوی دریا ران شتاب\nتو بطی بر خشک و بر تر زنده‌ای / نی چو مرغ خانه خانه‌گنده‌ای\nتو ز کرمنا بنی آدم شهی / هم به خشکی هم به دریا پا نهی\nکه حملناهم علی البحر بجان / از حملناهم علی البر پیش ران\nمر ملایک را سوی بر راه نیست / جنس حیوان هم ز بحر آگاه نیست\nتو بتن حیوان بجانی از ملک / تا روی هم بر زمین هم بر فلک\nتا بظاهر مثلکم باشد بشر / با دل یوحی الیه دیده‌ور\nقالب خاکی فتاده بر زمین / روح او گردان برین چرخ برین\nما همه مرغابیانیم ای غلام / بحر می‌داند زبان ما تمام\nپس سلیمان بحر آمد ما چو طیر / در سلیمان تا ابد داریم سیر\nبا سلیمان پای در دریا بنه / تا چو داود آب سازد صد زره\nآن سلیمان پیش جمله حاضرست / لیک غیرت چشم‌بند و ساحرست\nتا ز جهل و خوابناکی و فضول / او بپیش ما و ما از وی ملول\nتشنه را درد سر آرد بانگ رعد / چون نداند کو کشاند ابر سعد\nچشم او ماندست در جوی روان / بی‌خبر از ذوق آب آسمان\nمرکب همت سوی اسباب راند / از مسبب لاجرم محجوب ماند\nآنک بیند او مسبب را عیان / کی نهد دل بر سببهای جهان",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM2115",
        "title": "بخش ۱۱۵ - حیران شدن حاجیان در کرامات آن زاهد  کی در بادیه تنهاش یاف",
        "content": "زاهدی بد در میان بادیه / در عبادت غرق چون عبادیه\nحاجیان آنجا رسیدند از بلاد / دیده‌شان بر زاهد خشک اوفتاد\nجای زاهد خشک بود او ترمزاج / از سموم بادیه بودش علاج\nحاجیان حیران شدند از وحدتش / و آن سلامت در میان آفتش\nدر نماز استاده بد بر روی ریگ / ریگ کز تفش بجوشد آب دیگ\nگفتیی سرمست در سبزه و گلست / یا سواره بر براق و دلدلست\nیا که پایش بر حریر و حله‌هاست / یا سموم او را به از باد صباست\nپس بماندند آن جماعت با نیاز / تا شود درویش فارغ از نماز\nچون ز استغراق باز آمد فقیر / زان جماعت زندهٔ روشن‌ضمیر\nدید کآبش می‌چکید از دست و رو / جامه‌اش تر بود از آثار وضو\nپس بپرسیدش که آبت از کجاست / دست را بر داشت کز سوی سماست\nگفت هر گاهی که خواهی می‌رسد / بی ز چاه و بی ز حبل من مسد\nمشکل ما حل کن ای سلطان دین / تا ببخشد حال تو ما را یقین\nوا نما سری ز اسرارت بما / تا ببریم از میان زنارها\nچشم را بگشود سوی آسمان / که اجابت کن دعای حاجیان\nرزق‌جویی را ز بالا خوگرم / تو ز بالا بر گشودستی درم\nای نموده تو مکان از لامکان / فی السماء رزقکم کرده عیان\nدر میان این مناجات ابر خوش / زود پیدا شد چو پیل آب‌کش\nهمچو آب از مشک باریدن گرفت / در گو و در غارها مسکن گرفت\nابر می‌بارید چون مشک اشکها / حاجیان جمله گشاده مشکها\nیک جماعت زان عجایب کارها / می‌بریدند از میان زنارها\nقوم دیگر را یقین در ازدیاد / زین عجب والله اعلم بالرشاد\nقوم دیگر ناپذیرا ترش و خام / ناقصان سرمدی تم الکلام",
        "link1": "https://ganjoor.net/moulavi/masnavi/daftar2/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3001",
        "title": "بخش ۱ - سر آغاز",
        "content": "ای ضیاء الحق حسام الدین بیار / این سوم دفتر که سنت شد سه بار\nبر گشا گنجینهٔ اسرار را / در سوم دفتر بهل اعذار را\nقوتت از قوت حق می‌زهد / نه از عروقی کز حرارت می‌جهد\nاین چراغ شمس کو روشن بود / نه از فتیل و پنبه و روغن بود\nسقف گردون کو چنین دایم بود / نه از طناب و استنی قایم بود\nقوت جبریل از مطبخ نبود / بود از دیدار خلاق وجود\nهمچنان این قوت ابدال حق / هم ز حق دان نه از طعام و از طبق\nجسمشان را هم ز نور اسرشته‌اند / تا ز روح و از ملک بگذشته‌اند\nچونک موصوفی باوصاف جلیل / ز آتش امراض بگذر چون خلیل\nگردد آتش بر تو هم برد و سلام / ای عناصر مر مزاجت را غلام\nهر مزاجی را عناصر مایه‌است / وین مزاجت برتر از هر پایه است\nاین مزاجت از جهان منبسط / وصف وحدت را کنون شد ملتقط\nای دریغا عرصهٔ افهام خلق / سخت تنگ آمد ندارد خلق حلق\nای ضیاء الحق بحذق رای تو / حلق بخشد سنگ را حلوای تو\nکوه طور اندر تجلی حلق یافت / تا که می نوشید و می را بر نتافت\nصار دکا منه وانشق الجبل / هل رایتم من جبل رقص الجمل\nلقمه‌بخشی آید از هر کس به کس / حلق‌بخشی کار یزدانست و بس\nحلق بخشد جسم را و روح را / حلق بخشد بهر هر عضوت جدا\nاین گهی بخشد که اجلالی شوی / وز دغا و از دغل خالی شوی\nتا نگویی سر سلطان را به کس / تا نریزی قند را پیش مگس\nگوش آنکس نوشد اسرار جلال / کو چو سوسن صدزبان افتاد و لال\nحلق بخشد خاک را لطف خدا / تا خورد آب و بروید صد گیا\nباز خاکی را ببخشد حلق و لب / تا گیاهش را خورد اندر طلب\nچون گیاهش خورد حیوان گشت زفت / گشت حیوان لقمهٔ انسان و رفت\nباز خاک آمد شد اکال بشر / چون جدا شد از بشر روح و بصر\nذره‌ها دیدم دهانشان جمله باز / گر بگویم خوردشان گردد دراز\nبرگها را برگ از انعام او / دایگان را دایه لطف عام او\nرزقها را رزقها او می‌دهد / زانک گندم بی غذایی چون زهد\nنیست شرح این سخن را منتهی / پاره‌ای گفتم بدانی پاره‌ها\nجمله عالم آکل و ماکول دان / باقیان را مقبل و مقبول دان\nاین جهان و ساکنانش منتشر / وان جهان و سالکانش مستمر\nاین جهان و عاشقانش منقطع / اهل آن عالم مخلد مجتمع\nپس کریم آنست کو خود را دهد / آب حیوانی که ماند تا ابد\nباقیات الصالحات آمد کریم / رسته از صد آفت و اخطار و بیم\nگر هزارانند یک کس بیش نیست / چون خیالاتی عدد اندیش نیست\nآکل و ماکول را حلقست و نای / غالب و مغلوب را عقلست و رای\nحلق بخشید او عصای عدل را / خورد آن چندان عصا و حبل را\nواندرو افزون نشد زان جمله اکل / زانک حیوانی نبودش اکل و شکل\nمر یقین را چون عصا هم حلق داد / تا بخورد او هر خیالی را که زاد\nپس معانی را چو اعیان حلقهاست / رازق حلق معانی هم خداست\nپس ز مه تا ماهی هیچ از خلق نیست / که بجذب مایه او را حلق نیست\nحلق جان از فکر تن خالی شود / آنگهان روزیش اجلالی شود\nشرط تبدیل مزاج آمد بدان / کز مزاج بد بود مرگ بدان\nچون مزاج آدمی گل‌خوار شد / زرد و بدرنگ و سقیم و خوار شد\nچون مزاج زشت او تبدیل یافت / رفت زشتی از رخش چون شمع تافت\nدایه‌ای کو طفل شیرآموز را / تا بنعمت خوش کند پدفوز را\nگر ببندد راه آن پستان برو / برگشاید راه صد بستان برو\nزانک پستان شد حجاب آن ضعیف / از هزاران نعمت و خوان و رغیف\nپس حیات ماست موقوف فطام / اندک اندک جهد کن تم الکلام\nچون جنین بد آدمی بد خون غذا / از نجس پاکی برد مؤمن کذا\nاز فطام خون غذااش شیر شد / وز فطام شیر لقمه‌گیر شد\nوز فطام لقمه لقمانی شود / طالب اشکار پنهانی شود\nگر جنین را کس بگفتی در رحم / هست بیرون عالمی بس منتظم\nیک زمینی خرمی با عرض و طول / اندرو صد نعمت و چندین اکول\nکوهها و بحرها و دشتها / بوستانها باغها و کشتها\nآسمانی بس بلند و پر ضیا / آفتاب و ماهتاب و صد سها\nاز جنوب و از شمال و از دبور / باغها دارد عروسیها و سور\nدر صفت ناید عجایبهای آن / تو درین ظلمت چه‌ای در امتحان\nخون خوری در چارمیخ تنگنا / در میان حبس و انجاس و عنا\nاو بحکم حال خود منکر بدی / زین رسالت معرض و کافر شدی\nکین محالست و فریبست و غرور / زانک تصویری ندارد وهم کور\nجنس چیزی چون ندید ادراک او / نشنود ادراک منکرناک او\nهمچنانک خلق عام اندر جهان / زان جهان ابدال می‌گویندشان\nکین جهان چاهیست بس تاریک و تنگ / هست بیرون عالمی بی بو و رنگ\nهیچ در گوش کسی زیشان نرفت / کین طمع آمد حجاب ژرف و زفت\nگوش را بندد طمع از استماع / چشم را بندد غرض از اطلاع\nهمچنانک آن جنین را طمع خون / کان غذای اوست در اوطان دون\nاز حدیث این جهان محجوب کرد / غیر خون او می‌نداند چاشت خورد",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3002",
        "title": "بخش ۲ - قصهٔ خورندگان پیل‌بچه از حرص و  ترک نصیحت ناصح",
        "content": "آن شنیدی تو که در هندوستان / دید دانایی گروهی دوستان\nگرسنه مانده شده بی‌برگ و عور / می‌رسیدند از سفر از راه دور\nمهر داناییش جوشید و بگفت / خوش سلامیشان و چون گلبن شکفت\nگفت دانم کز تجوع وز خلا / جمع آمد رنجتان زین کربلا\nلیک الله الله ای قوم جلیل / تا نباشد خوردتان فرزند پیل\nپیل هست این سو که اکنون می‌روید / پیل‌زاده مشکرید و بشنوید\nپیل‌بچگانند اندر راهتان / صید ایشان هست بس دلخواهتان\nبس ضعیف‌اند و لطیف و بس سمین / لیک مادر هست طالب در کمین\nاز پی فرزند صد فرسنگ راه / او بگردد در حنین و آه آه\nآتش و دود آید از خرطوم او / الحذر زان کودک مرحوم او\nاولیا اطفال حق‌اند ای پسر / غایبی و حاضری بس با خبر\nغایبی مندیش از نقصانشان / کو کشد کین از برای جانشان\nگفت اطفال من‌اند این اولیا / در غریبی فرد از کار و کیا\nاز برای امتحان خوار و یتیم / لیک اندر سر منم یار و ندیم\nپشت‌دار جمله عصمتهای من / گوییا هستند خود اجزای من\nهان و هان این دلق‌پوشان من‌اند / صد هزار اندر هزار و یک تن‌اند\nورنه کی کردی به یک چوبی هنر / موسیی فرعون را زیر و زبر\nورنه کی کردی به یک نفرین بد / نوح شرق و غرب را غرقاب خود\nبر نکندی یک دعای لوط راد / جمله شهرستانشان را بی مراد\nگشت شهرستان چون فردوسشان / دجلهٔ آب سیه رو بین نشان\nسوی شامست این نشان و این خبر / در ره قدسش ببینی در گذر\nصد هزاران ز انبیای حق‌پرست / خود بهر قرنی سیاستها بدست\nگر بگویم وین بیان افزون شود / خود جگر چه بود که کهها خون شود\nخون شود کهها و باز آن بفسرد / تو نبینی خون شدن کوری و رد\nطرفه کوری دوربین تیزچشم / لیک از اشتر نبیند غیر پشم\nمو بمو بیند ز صرفه حرص انس / رقص بی مقصود دارد همچو خرس\nرقص آنجا کن که خود را بشکنی / پنبه را از ریش شهوت بر کنی\nرقص و جولان بر سر میدان کنند / رقص اندر خون خود مردان کنند\nچون رهند از دست خود دستی زنند / چون جهند از نقص خود رقصی کنند\nمطربانشان از درون دف می‌زنند / بحرها در شورشان کف می‌زنند\nتو نبینی لیک بهر گوششان / برگها بر شاخها هم کف‌زنان\nتو نبینی برگها را کف زدن / گوش دل باید نه این گوش بدن\nگوش سر بر بند از هزل و دروغ / تا ببینی شهر جان با فروغ\nسر کشد گوش محمد در سخن / کش بگوید در نبی حق هو اذن\nسر به سر گوشست و چشم است این نبی / تازه زو ما مرضعست او ما صبی\nاین سخن پایان ندارد باز ران / سوی اهل پیل و بر آغاز ران",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3003",
        "title": "بخش ۳ - بقیهٔ قصهٔ متعرضان پیل‌بچگان",
        "content": "هر دهان را پیل بویی می‌کند / گرد معدهٔ هر بشر بر می‌تند\nتا کجا یابد کباب پور خویش / تا نماید انتقام و زور خویش\nگوشتهای بندگان حق خوری / غیبت ایشان کنی کیفر بری\nهان که بویای دهانتان خالقست / کی برد جان غیر آن کو صادقست\nوای آن افسوسیی کش بوی‌گیر / باشد اندر گور منکر یا نکیر\nنه دهان دزدیدن امکان زان مهان / نه دهان خوش کردن از دارودهان\nآب و روغن نیست مر روپوش را / راه حیلت نیست عقل و هوش را\nچند کوبد زخمهای گرزشان / بر سر هر ژاژخا و مرزشان\nگرز عزرائیل را بنگر اثر / گر نبینی چوب و آهن در صور\nهم بصورت می‌نماید گه گهی / زان همان رنجور باشد آگهی\nگوید آن رنجور ای یاران من / چیست این شمشیر بر ساران من\nما نمی‌بینیم باشد این خیال / چه خیالست این که این هست ارتحال\nچه خیالست این که این چرخ نگون / از نهیب این خیالی شد کنون\nگرزها و تیغها محسوس شد / پیش بیمار و سرش منکوس شد\nاو همی‌بیند که آن از بهر اوست / چشم دشمن بسته زان و چشم دوست\nحرص دنیا رفت و چشمش تیز شد / چشم او روشن گه خون‌ریز شد\nمرغ بی‌هنگام شد آن چشم او / از نتیجهٔ کبر او و خشم او\nسر بریدن واجب آید مرغ را / کو بغیر وقت جنباند درا\nهر زمان نزعیست جزو جانت را / بنگر اندر نزع جان ایمانت را\nعمر تو مانند همیان زرست / روز و شب مانند دینار اشمرست\nمی‌شمارد می‌دهد زر بی وقوف / تا که خالی گردد و آید خسوف\nگر ز که بستانی و ننهی بجای / اندر آید کوه زان دادن ز پای\nپس بنه بر جای هر دم را عوض / تا ز واسجد واقترب یابی غرض\nدر تمامی کارها چندین مکوش / جز به کاری که بود در دین مکوش\nعاقبت تو رفت خواهی ناتمام / کارهاات ابتر و نان تو خام\nوان عمارت کردن گور و لحد / نه به سنگست و به چوب و نه لبد\nبلک خود را در صفا گوری کنی / در منی او کنی دفن منی\nخاک او گردی و مدفون غمش / تا دمت یابد مددها از دمش\nگورخانه و قبه‌ها و کنگره / نبود از اصحاب معنی آن سره\nبنگر اکنون زنده اطلس‌پوش را / هیچ اطلس دست گیرد هوش را\nدر عذاب منکرست آن جان او / گزدم غم دل دل غمدان او\nاز برون بر ظاهرش نقش و نگار / وز درون ز اندیشه‌ها او زار زار\nو آن یکی بینی در آن دلق کهن / چون نبات اندیشه و شکر سخن",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3004",
        "title": "بخش ۴ - بازگشتن به حکایت پیل",
        "content": "گفت ناصح بشنوید این پند من / تا دل و جانتان نگردد ممتحن\nبا گیاه و برگها قانع شوید / در شکار پیل‌بچگان کم روید\nمن برون کردم ز گردن وام نصح / جز سعادت کی بود انجام نصح\nمن به تبلیغ رسالت آمدم / تا رهانم مر شما را از ندم\nهین مبادا که طمع رهتان زند / طمع برگ از بیخهاتان بر کند\nاین بگفت و خیربادی کرد و رفت / گشت قحط و جوعشان در راه زفت\nناگهان دیدند سوی جاده‌ای / پور پیلی فربهی نو زاده‌ای\nاندر افتادند چون گرگان مست / پاک خوردندش فرو شستند دست\nآن یکی همره نخورد و پند داد / که حدیث آن فقیرش بود یاد\nاز کبابش مانع آمد آن سخن / بخت نو بخشد ترا عقل کهن\nپس بیفتادند و خفتند آن همه / وان گرسنه چون شبان اندر رمه\nدید پیلی سهمناکی می‌رسید / اولا آمد سوی حارس دوید\nبوی می‌کرد آن دهانش را سه بار / هیچ بویی زو نیامد ناگوار\nچند باری گرد او گشت و برفت / مر ورا نازرد آن شه‌پیل زفت\nمر لب هر خفته‌ای را بوی کرد / بوی می‌آمد ورا زان خفته مرد\nاز کباب پیل‌زاده خورده بود / بر درانید و بکشتش پیل زود\nدر زمان او یک بیک را زان گروه / می‌درانید و نبودش زان شکوه\nبر هوا انداخت هر یک را گزاف / تا همی‌زد بر زمین می‌شد شکاف\nای خورندهٔ خون خلق از راه برد / تا نه آرد خون ایشانت نبرد\nمال ایشان خون ایشان دان یقین / زانک مال از زور آید در یمین\nمادر آن پیل‌بچگان کین کشد / پیل بچه‌خواره را کیفر کشد\nپیل‌بچه می‌خوری ای پاره‌خوار / هم بر آرد خصم پیل از تو دمار\nبوی رسوا کرد مکر اندیش را / پیل داند بوی طفل خویش را\nآنک یابد بوی حق را از یمن / چون نیابد بوی باطل را ز من\nمصطفی چون برد بوی از راه دور / چون نیابد از دهان ما بخور\nهم بیابد لیک پوشاند ز ما / بوی نیک و بد بر آید بر سما\nتو همی‌خسپی و بوی آن حرام / می‌زند بر آسمان سبزفام\nهمره انفاس زشتت می‌شود / تا به بوگیران گردون می‌رود\nبوی کبر و بوی حرص و بوی آز / در سخن گفتن بیاید چون پیاز\nگر خوری سوگند من کی خورده‌ام / از پیاز و سیر تقوی کرده‌ام\nآن دم سوگند غمازی کند / بر دماغ همنشینان بر زند\nپس دعاها رد شود از بوی آن / آن دل کژ می‌نماید در زبان\nاخسؤا آید جواب آن دعا / چوب رد باشد جزای هر دغا\nگر حدیثت کژ بود معنیت راست / آن کژی لفظ مقبول خداست",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3005",
        "title": "بخش ۵ - بیان آنک خطای محبان بهترست از  صواب بیگانگان بر محبوب",
        "content": "آن بلال صدق در بانگ نماز / حی را هی همی‌خواند از نیاز\nتا بگفتند ای پیمبر نیست راست / این خطا اکنون که آغاز بناست\nای نبی و ای رسول کردگار / یک مؤذن کو بود افصح بیار\nعیب باشد اول دین و صلاح / لحن خواندن لفظ حی عل فلاح\nخشم پیغمبر بجوشید و بگفت / یک دو رمزی از عنایات نهفت\nکای خسان نزد خدا هی بلال / بهتر از صد حی و خی و قیل و قال\nوا مشورانید تا من رازتان / وا نگویم آخر و آغازتان\nگر نداری تو دم خوش در دعا / رو دعا می‌خواه ز اخوان صفا",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3006",
        "title": "بخش ۶ - امر حق به موسی علیه السلام که مرا به دهانی خوان کی بدان دها",
        "content": "گفت ای موسی ز من می‌جو پناه / با دهانی که نکردی تو گناه\nگفت موسی من ندارم آن دهان / گفت ما را از دهان غیر خوان\nاز دهان غیر کی کردی گناه / از دهان غیر بر خوان کای اله\nآنچنان کن که دهانها مر ترا / در شب و در روزها آرد دعا\nاز دهانی که نکردستی گناه / و آن دهان غیر باشد عذر خواه\nیا دهان خویشتن را پاک کن / روح خود را چابک و چالاک کن\nذکر حق پاکست چون پاکی رسید / رخت بر بندد برون آید پلید\nمی‌گریزد ضدها از ضدها / شب گریزد چون بر افروزد ضیا\nچون در آید نام پاک اندر دهان / نه پلیدی ماند و نه اندهان",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3007",
        "title": "بخش ۷ - بیان آنک الله گفتن نیازمند عین لبیک گفتن حق است",
        "content": "آن یکی الله می‌گفتی شبی / تا که شیرین می‌شد از ذکرش لبی\nگفت شیطان آخر ای بسیارگو / این همه الله را لبیک کو\nمی‌نیاید یک جواب از پیش تخت / چند الله می‌زنی با روی سخت\nاو شکسته‌دل شد و بنهاد سر / دید در خواب او خضر را در خضر\nگفت هین از ذکر چون وا مانده‌ای / چون پشیمانی از آن کش خوانده‌ای\nگفت لبیکم نمی‌آید جواب / زان همی‌ترسم که باشم رد باب\nگفت آن الله تو لبیک ماست / و آن نیاز و درد و سوزت پیک ماست\nحیله‌ها و چاره‌جوییهای تو / جذب ما بود و گشاد این پای تو\nترس و عشق تو کمند لطف ماست / زیر هر یا رب تو لبیکهاست\nجان جاهل زین دعا جز دور نیست / زانک یا رب گفتنش دستور نیست\nبر دهان و بر دلش قفلست و بند / تا ننالد با خدا وقت گزند\nداد مر فرعون را صد ملک و مال / تا بکرد او دعوی عز و جلال\nدر همه عمرش ندید او درد سر / تا ننالد سوی حق آن بدگهر\nداد او را جمله ملک این جهان / حق ندادش درد و رنج و اندهان\nدرد آمد بهتر از ملک جهان / تا بخوانی مر خدا را در نهان\nخواندن بی درد از افسردگیست / خواندن با درد از دل‌بردگیست\nآن کشیدن زیر لب آواز را / یاد کردن مبدا و آغاز را\nآن شده آواز صافی و حزین / ای خدا وی مستغاث و ای معین\nنالهٔ سگ در رهش بی جذبه نیست / زانک هر راغب اسیر ره‌زنیست\nچون سگ کهفی که از مردار رست / بر سر خوان شهنشاهان نشست\nتا قیامت می‌خورد او پیش غار / آب رحمت عارفانه بی تغار\nای بسا سگ‌پوست کو را نام نیست / لیک اندر پرده بی آن جام نیست\nجان بده از بهر این جام ای پسر / بی جهاد و صبر کی باشد ظفر\nصبر کردن بهر این نبود حرج / صبر کن کالصبر مفتاح الفرج\nزین کمین بی صبر و حزمی کس نرست / حزم را خود صبر آمد پا و دست\nحزم کن از خورد کین زهرین گیاست / حزم کردن زور و نور انبیاست\nکاه باشد کو به هر بادی جهد / کوه کی مر باد را وزنی نهد\nهر طرف غولی همی‌خواند ترا / کای برادر راه خواهی هین بیا\nره نمایم همرهت باشم رفیق / من قلاووزم درین راه دقیق\nنه قلاوزست و نه ره داند او / یوسفا کم رو سوی آن گرگ‌خو\nحزم این باشد که نفریبد ترا / چرب و نوش و دامهای این سرا\nکه نه چربش دارد و نه نوش او / سحر خواند می‌دمد در گوش او\nکه بیا مهمان ما ای روشنی / خانه آن تست و تو آن منی\nحزم آن باشد که گویی تخمه‌ام / یا سقیمم خستهٔ این دخمه‌ام\nیا سرم دردست درد سر ببر / یا مرا خواندست آن خالو پسر\nزانک یک نوشت دهد با نیشها / که بکارد در تو نوشش ریشها\nزر اگر پنجاه اگر شصتت دهد / ماهیا او گوشت در شستت دهد\nگر دهد خود کی دهد آن پر حیل / جوز پوسیدست گفتار دغل\nژغژغ آن عقل و مغزت را برد / صد هزاران عقل را یک نشمرد\nیار تو خرجین تست و کیسه‌ات / گر تو رامینی مجو جز ویسه‌ات\nویسه و معشوق تو هم ذات تست / وین برونیها همه آفات تست\nحزم آن باشد که چون دعوت کنند / تو نگویی مست و خواهان منند\nدعوت ایشان صفیر مرغ دان / که کند صیاد در مکمن نهان\nمرغ مرده پیش بنهاده که این / می‌کند این بانگ و آواز و حنین\nمرغ پندارد که جنس اوست او / جمع آید بر دردشان پوست او\nجز مگر مرغی که حزمش داد حق / تا نگردد گیج آن دانه و ملق\nهست بی حزمی پشیمانی یقین / بشنو این افسانه را در شرح این",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3008",
        "title": "بخش ۸ - فریفتن روستایی شهری را و بدعوت  خواندن بلابه و الحاح بسیار",
        "content": "ای برادر بود اندر ما مضی / شهریی با روستایی آشنا\nروستایی چون سوی شهر آمدی / خرگه اندر کوی آن شهری زدی\nدو مه و سه ماه مهمانش بدی / بر دکان او و بر خوانش بدی\nهر حوایج را که بودش آن زمان / راست کردی مرد شهری رایگان\nرو به شهری کرد و گفت ای خواجه تو / هیچ می‌نایی سوی ده فرجه‌جو\nالله الله جمله فرزندان بیار / کین زمان گلشنست و نوبهار\nیا بتابستان بیا وقت ثمر / تا ببندم خدمتت را من کمر\nخیل و فرزندان و قومت را بیار / در ده ما باش سه ماه و چهار\nکه بهاران خطهٔ ده خوش بود / کشت‌زار و لالهٔ دلکش بود\nوعده دادی شهری او را دفع حال / تا بر آمد بعد وعده هشت سال\nاو بهر سالی همی‌گفتی که کی / عزم خواهی کرد کامد ماه دی\nاو بهانه ساختی کامسال‌مان / از فلان خطه بیامد میهمان\nسال دیگر گر توانم وا رهید / از مهمات آن طرف خواهم دوید\nگفت هستند آن عیالم منتظر / بهر فرزندان تو ای اهل بر\nباز هر سالی چو لکلک آمدی / تا مقیم قبهٔ شهری شدی\nخواجه هر سالی ز زر و مال خویش / خرج او کردی گشادی بال خویش\nآخرین کرت سه ماه آن پهلوان / خوان نهادش بامدادان و شبان\nاز خجالت باز گفت او خواجه را / چند وعده چند بفریبی مرا\nگفت خواجه جسم و جانم وصل‌جوست / لیک هر تحویل اندر حکم هوست\nآدمی چون کشتی است و بادبان / تا کی آرد باد را آن بادران\nباز سوگندان بدادش کای کریم / گیر فرزندان بیا بنگر نعیم\nدست او بگرفت سه کرت بعهد / کالله الله زو بیا بنمای جهد\nبعد ده سال و بهر سالی چنین / لابه‌ها و وعده‌های شکرین\nکودکان خواجه گفتند ای پدر / ماه و ابر و سایه هم دارد سفر\nحقها بر وی تو ثابت کرده‌ای / رنجها در کار او بس برده‌ای\nاو همی‌خواهد که بعضی حق آن / وا گزارد چون شوی تو میهمان\nبس وصیت کرد ما را او نهان / که کشیدش سوی ده لابه‌کنان\nگفت حقست این ولی ای سیبویه / اتق من شر من احسنت الیه\nدوستی تخم دم آخر بود / ترسم از وحشت که آن فاسد شود\nصحبتی باشد چو شمشیر قطوع / همچو دی در بوستان و در زروع\nصحبتی باشد چو فصل نوبهار / زو عمارتها و دخل بی‌شمار\nحزم آن باشد که ظن بد بری / تا گریزی و شوی از بد بری\nحزم سؤ الظن گفتست آن رسول / هر قدم را دام می‌دان ای فضول\nروی صحرا هست هموار و فراخ / هر قدم دامیست کم ران اوستاخ\nآن بز کوهی دود که دام کو / چون بتازد دامش افتد در گلو\nآنک می‌گفتی که کو اینک ببین / دشت می‌دیدی نمی‌دیدی کمین\nبی کمین و دام و صیاد ای عیار / دنبه کی باشد میان کشت‌زار\nآنک گستاخ آمدند اندر زمین / استخوان و کله‌هاشان را ببین\nچون به گورستان روی ای مرتضا / استخوانشان را بپرس از ما مضی\nتا بظاهر بینی آن مستان کور / چون فرو رفتند در چاه غرور\nچشم اگر داری تو کورانه میا / ور نداری چشم دست آور عصا\nآن عصای حزم و استدلال را / چون نداری دید می‌کن پیشوا\nور عصای حزم و استدلال نیست / بی عصاکش بر سر هر ره مه‌ایست\nگام زان سان نه که نابینا نهد / تا که پا از چاه و از سگ وا رهد\nلرز لرزان و بترس و احتیاط / می‌نهد پا تا نیفتد در خباط\nای ز دودی جسته در ناری شده / لقمه جسته لقمهٔ ماری شده",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3009",
        "title": "بخش ۹ - قصهٔ اهل سبا و طاغی کردن نعمت ایشان را و  در رسیدن شومی طغی",
        "content": "تو نخواندی قصهٔ اهل سبا / یا بخواندی و ندیدی جز صدا\nاز صدا آن کوه خود آگاه نیست / سوی معنی هوش که را راه نیست\nاو همی بانگی کند بی گوش و هوش / چون خمش کردی تو او هم شد خموش\nداد حق اهل سبا را بس فراغ / صد هزاران قصر و ایوانها و باغ\nشکر آن نگزاردند آن بد رگان / در وفا بودند کمتر از سگان\nمر سگی را لقمهٔ نانی ز در / چون رسد بر در همی‌بندد کمر\nپاسبان و حارس در می‌شود / گرچه بر وی جور و سختی می‌رود\nهم بر آن در باشدش باش و قرار / کفر دارد کرد غیری اختیار\nور سگی آید غریبی روز و شب / آن سگانش می‌کنند آن دم ادب\nکه برو آنجا که اول منزلست / حق آن نعمت گروگان دلست\nمی‌گزندش که برو بر جای خویش / حق آن نعمت فرو مگذار بیش\nاز در دل و اهل دل آب حیات / چند نوشیدی و وا شد چشمهات\nبس غذای سکر و وجد و بی‌خودی / از در اهل دلان بر جان زدی\nباز این در را رها کردی ز حرص / گرد هر دکان همی‌گردی ز حرص\nبر در آن منعمان چرب‌دیگ / می‌دوی بهر ثرید مردریگ\nچربش اینجا دان که جان فربه شود / کار نااومید اینجا به شود",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3010",
        "title": "بخش ۱۰ - جمع آمدن اهل آفت هر صباحی بر در صومعهٔ  عیسی علیه السلام ج",
        "content": "صومعهٔ عیسیست خوان اهل دل / هان و هان ای مبتلا این در مهل\nجمع گشتندی ز هر اطراف خلق / از ضریر و لنگ و شل و اهل دلق\nبر در آن صومعهٔ عیسی صباح / تا بدم اوشان رهاند از جناح\nاو چو فارغ گشتی از اوراد خویش / چاشتگه بیرون شدی آن خوب‌کیش\nجوق جوقی مبتلا دیدی نزار / شسته بر در در امید و انتظار\nگفتی ای اصحاب آفت از خدا / حاجت این جملگانتان شد روا\nهین روان گردید بی رنج و عنا / سوی غفاری و اکرام خدا\nجملگان چون اشتران بسته‌پای / که گشایی زانوی ایشان برای\nخوش دوان و شادمانه سوی خان / از دعای او شدندی پا دوان\nآزمودی تو بسی آفات خویش / یافتی صحت ازین شاهان کیش\nچند آن لنگی تو رهوار شد / چند جانت بی غم و آزار شد\nای مغفل رشته‌ای بر پای بند / تا ز خود هم گم نگردی ای لوند\nناسپاسی و فراموشی تو / یاد ناورد آن عسل‌نوشی تو\nلاجرم آن راه بر تو بسته شد / چون دل اهل دل از تو خسته شد\nزودشان در یاب و استغفار کن / همچو ابری گریه‌های زار کن\nتا گلستانشان سوی تو بشکفد / میوه‌های پخته بر خود وا کفد\nهم بر آن در گرد کم از سگ مباش / با سگ کهف ار شدستی خواجه‌تاش\nچون سگان هم مر سگان را ناصح‌اند / که دل اندر خانهٔ اول ببند\nآن در اول که خوردی استخوان / سخت گیر و حق گزار آن را ممان\nمی‌گزندش تا ز ادب آنجا رود / وز مقام اولین مفلح شود\nمی‌گزندش کای سگ طاغی برو / با ولی نعمتت یاغی مشو\nبر همان در همچو حلقه بسته باش / پاسبان و چابک و برجسته باش\nصورت نقض وفای ما مباش / بی‌وفایی را مکن بیهوده فاش\nمر سگان را چون وفا آمد شعار / رو سگان را ننگ و بدنامی میار\nبی‌وفایی چون سگان را عار بود / بی‌وفایی چون روا داری نمود\nحق تعالی فخر آورد از وفا / گفت من اوفی بعهد غیرنا\nبی‌وفایی دان وفا با رد حق / بر حقوق حق ندارد کس سبق\nحق مادر بعد از آن شد کان کریم / کرد او را از جنین تو غریم\nصورتی کردت درون جسم او / داد در حملش ورا آرام و خو\nهمچو جزو متصل دید او ترا / متصل را کرد تدبیرش جدا\nحق هزاران صنعت و فن ساختست / تا که مادر بر تو مهر انداختست\nپس حق حق سابق از مادر بود / هر که آن حق را نداند خر بود\nآنک مادر آفرید و ضرع و شیر / با پدر کردش قرین آن خود مگیر\nای خداوند ای قدیم احسان تو / آنک دانم وانک نه هم آن تو\nتو بفرمودی که حق را یاد کن / زانک حق من نمی‌گردد کهن\nیاد کن لطفی که کردم آن صبوح / با شما از حفظ در کشتی نوح\nپیله بابایانتان را آن زمان / دادم از طوفان و از موجش امان\nآب آتش خو زمین بگرفته بود / موج او مر اوج که را می‌ربود\nحفظ کردم من نکردم ردتان / در وجود جد جد جدتان\nچون شدی سر پشت پایت چون زنم / کارگاه خویش ضایع چون کنم\nچون فدای بی‌وفایان می‌شوی / از گمان بد بدان سو می‌روی\nمن ز سهو و بی‌وفاییها بری / سوی من آیی گمان بد بری\nاین گمان بد بر آنجا بر که تو / می‌شوی در پیش همچون خود دوتو\nبس گرفتی یار و همراهان زفت / گر ترا پرسم که کو گویی که زفت\nیار نیکت رفت بر چرخ برین / یار فسقت رفت در قعر زمین\nتو بماندی در میانه آنچنان / بی‌مدد چون آتشی از کاروان\nدامن او گیر ای یار دلیر / کو منزه باشد از بالا و زیر\nنه چو عیسی سوی گردون بر شود / نه چو قارون در زمین اندر رود\nبا تو باشد در مکان و بی‌مکان / چون بمانی از سرا و از دکان\nاو بر آرد از کدورتها صفا / مر جفاهای ترا گیرد وفا\nچون جفا آری فرستد گوشمال / تا ز نقصان وا روی سوی کمال\nچون تو وردی ترک کردی در روش / بر تو قبضی آید از رنج و تبش\nآن ادب کردن بود یعنی مکن / هیچ تحویلی از آن عهد کهن\nپیش از آن کین قبض زنجیری شود / این که دلگیریست پاگیری شود\nرنج معقولت شود محسوس و فاش / تا نگیری این اشارت را بلاش\nدر معاصی قبضها دلگیر شد / قبضها بعد از اجل زنجیر شد\nنعط من اعرض هنا عن ذکرنا / عیشة ضنک و نجزی بالعمی\nدزد چون مال کسان را می‌برد / قبض و دلتنگی دلش را می‌خلد\nاو همی‌گوید عجب این قبض چیست / قبض آن مظلوم کز شرت گریست\nچون بدین قبض التفاتی کم کند / باد اصرار آتشش را دم کند\nقبض دل قبض عوان شد لاجرم / گشت محسوس آن معانی زد علم\nغصه‌ها زندان شدست و چارمیخ / غصه بیخست و بروید شاخ بیخ\nبیخ پنهان بود هم شد آشکار / قبض و بسط اندرون بیخی شمار\nچونک بیخ بد بود زودش بزن / تا نروید زشت‌خاری در چمن\nقبض دیدی چارهٔ آن قبض کن / زانک سرها جمله می‌روید ز بن\nبسط دیدی بسط خود را آب ده / چون بر آید میوه با اصحاب ده",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3011",
        "title": "بخش ۱۱ - باقی قصهٔ اهل سبا",
        "content": "آن سبا ز اهل صبا بودند و خام / کارشان کفران نعمت با کرام\nباشد آن کفران نعمت در مثال / که کنی با محسن خود تو جدال\nکه نمی‌باید مرا این نیکوی / من برنجم زین چه رنجم می‌شوی\nلطف کن این نیکوی را دور کن / من نخواهم چشم زودم کور کن\nپس سبا گفتند باعد بیننا / شیننا خیر لنا خذ زیننا\nما نمی‌خواهیم این ایوان و باغ / نه زنان خوب و نه امن و فراغ\nشهرها نزدیک همدیگر بدست / آن بیابانست خوش کانجا ددست\nیطلب الانسان فی الصیف الشتا / فاذا جاء الشتا انکر ذا\nفهو لا یرضی بحال ابدا / لا بضیق لا بعیش رغدا\nقتل الانسان ما اکفره / کلما نال هدی انکره\nنفس زین سانست زان شد کشتنی / اقتلوا انفسکم گفت آن سنی\nخار سه سویست هر چون کش نهی / در خلد وز زخم او تو کی جهی\nآتش ترک هوا در خار زن / دست اندر یار نیکوکار زن\nچون ز حد بردند اصحاب سبا / که بپیش ما وبا به از صبا\nناصحانشان در نصیحت آمدند / از فسوق و کفر مانع می‌شدند\nقصد خون ناصحان می‌داشتند / تخم فسق و کافری می‌کاشتند\nچون قضا آید شود تنگ این جهان / از قضا حلوا شود رنج دهان\nگفت اذا جاء القضا ضاق الفضا / تحجب الابصار اذ جاء القضا\nچشم بسته می‌شود وقت قضا / تا نبیند چشم کحل چشم را\nمکر آن فارس چو انگیزید گرد / آن غبارت ز استغاثت دور کرد\nسوی فارس رو مرو سوی غبار / ورنه بر تو کوبد آن مکر سوار\nگفت حق آن را که این گرگش بخورد / دید گرد گرگ چون زاری نکرد\nاو نمی‌دانست گرد گرگ را / با چنین دانش چرا کرد او چرا\nگوسفندان بوی گرگ با گزند / می‌بدانند و بهر سو می‌خزند\nمغز حیوانات بوی شیر را / می‌بداند ترک می‌گوید چرا\nبوی شیر خشم دیدی باز گرد / با مناجات و حذر انباز گرد\nوا نگشتند آن گروه از گرد گرگ / گرگ محنت بعد گرد آمد سترگ\nبر درید آن گوسفندان را بخشم / که ز چوپان خرد بستند چشم\nچند چوپانشان بخواند و نامدند / خاک غم در چشم چوپان می‌زدند\nکه برو ما از تو خود چوپان‌تریم / چون تبع گردیم هر یک سروریم\nطعمهٔ گرگیم و آن یار نه / هیزم ناریم و آن عار نه\nحمیتی بد جاهلیت در دماغ / بانگ شومی بر دمنشان کرد زاغ\nبهر مظلومان همی‌کندند چاه / در چه افتادند و می‌گفتند آه\nپوستین یوسفان بکشافتند / آنچ می‌کردند یک یک یافتند\nکیست آن یوسف دل حق‌جوی تو / چون اسیری بسته اندر کوی تو\nجبرئیلی را بر استن بسته‌ای / پر و بالش را به صد جا خسته‌ای\nپیش او گوساله بریان آوری / گه کشی او را به کهدان آوری\nکه بخور اینست ما را لوت و پوت / نیست او را جز لقاء الله قوت\nزین شکنجه و امتحان آن مبتلا / می‌کند از تو شکایت با خدا\nکای خدا افغان ازین گرگ کهن / گویدش نک وقت آمد صبر کن\nداد تو وا خواهم از هر بی‌خبر / داد کی دهد جز خدای دادگر\nاو همی‌گوید که صبرم شد فنا / در فراق روی تو یا ربنا\nاحمدم در مانده در دست یهود / صالحم افتاده در حبس ثمود\nای سعادت‌بخش جان انبیا / یا بکش یا باز خوانم یا بیا\nبا فراقت کافران را نیست تاب / می‌گود یا لیتنی کنت تراب\nحال او اینست کو خود زان سوست / چون بود بی تو کسی کان توست\nحق همی‌گوید که آری ای نزه / لیک بشنو صبر آر و صبر به\nصبح نزدیکست خامش کم خروش / من همی‌کوشم پی تو تو مکوش",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3012",
        "title": "بخش ۱۲ - بقیهٔ داستان رفتن خواجه به دعوت روستایی سوی ده",
        "content": "شد ز حد هین باز گرد ای یار گرد / روستایی خواجه را بین خانه برد\nقصهٔ اهل سبا یک گوشه نه / آن بگو کان خواجه چون آمد به ده\nروستایی در تملق شیوه کرد / تا که حزم خواجه را کالیوه کرد\nاز پیام اندر پیام او خیره شد / تا زلال حزم خواجه تیره شد\nهم ازینجا کودکانش در پسند / نرتع و نلعب بشادی می‌زدند\nهمچو یوسف کش ز تقدیر عجب / نرتع و نلعب ببرد از ظل آب\nآن نه بازی بلک جانبازیست آن / حیله و مکر و دغاسازیست آن\nهرچه از یارت جدا اندازد آن / مشنو آن را کان زیان دارد زیان\nگر بود آن سود صد در صد مگیر / بهر زر مگسل ز گنجور ای فقیر\nاین شنو که چند یزدان زجر کرد / گفت اصحاب نبی را گرم و سرد\nزانک بر بانگ دهل در سال تنگ / جمعه را کردند باطل بی درنگ\nتا نباید دیگران ارزان خرند / زان جلب صرفه ز ما ایشان برند\nماند پیغامبر بخلوت در نماز / با دو سه درویش ثابت پر نیاز\nگفت طبل و لهو و بازرگانیی / چونتان ببرید از ربانیی\nقد فضضتم نحو قمح هائما / ثم خلیتم نبیا قائما\nبهر گندم تخم باطل کاشتید / و آن رسول حق را بگذاشتید\nصحبت او خیر من لهوست و مال / بین کرا بگذاشتی چشمی بمال\nخود نشد حرص شما را این یقین / که منم رزاق و خیر الرازقین\nآنک گندم را ز خود روزی دهد / کی توکلهات را ضایع نهد\nاز پی گندم جدا گشتی از آن / که فرستادست گندم ز آسمان",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3013",
        "title": "بخش ۱۳ - دعوت باز بطان را از آب به صحرا",
        "content": "باز گوید بط را کز آب خیز / تا ببینی دشتها را قندریز\nبط عاقل گویدش ای باز دور / آب ما را حصن و امنست و سرور\nدیو چون باز آمد ای بطان شتاب / هین به بیرون کم روید از حصن آب\nباز را گویند رو رو باز گرد / از سر ما دست دار ای پای‌مرد\nما بری از دعوتت دعوت ترا / ما ننوشیم این دم تو کافرا\nحصن ما را قند و قندستان ترا / من نخواهم هدیه‌ات بستان ترا\nچونک جان باشد نیاید لوت کم / چونک لشکر هست کم ناید علم\nخواجهٔ حازم بسی عذر آورید / بس بهانه کرد با دیو مرید\nگفت این دم کارها دارم مهم / گر بیایم آن نگردد منتظم\nشاه کار نازکم فرموده است / ز انتظارم شاه شب نغنوده است\nمن نیارم ترک امر شاه کرد / من نتانم شد بر شه روی‌زرد\nهر صباح و هر مسا سرهنگ خاص / می‌رسد از من همی‌جوید مناص\nتو روا داری که آیم سوی ده / تا در ابرو افکند سلطان گره\nبعد از آن درمان خشمش چون کنم / زنده خود را زین مگر مدفون کنم\nزین نمط او صد بهانه باز گفت / حیله‌ها با حکم حق نفتاد جفت\nگر شود ذرات عالم حیله‌پیچ / با قضای آسمان هیچند هیچ\nچون گریزد این زمین از آسمان / چون کند او خویش را از وی نهان\nهرچه آید ز آسمان سوی زمین / نه مفر دارد نه چاره نه کمین\nآتش ار خورشید می‌بارد برو / او بپیش آتشش بنهاده رو\nور همی طوفان کند باران برو / شهرها را می‌کند ویران برو\nاو شده تسلیم او ایوب‌وار / که اسیرم هرچه می‌خواهی ببار\nای که جزو این زمینی سر مکش / چونک بینی حکم یزدان در مکش\nچون خلقناکم شنودی من تراب / خاک باشی جست از تو رو متاب\nبین که اندر خاک تخمی کاشتم / کرد خاکی و منش افراشتم\nحملهٔ دیگر تو خاکی پیشه گیر / تا کنم بر جمله میرانت امیر\nآب از بالا به پستی در رود / آنگه از پستی به بالا بر رود\nگندم از بالا بزیر خاک شد / بعد از آن او خوشه و چالاک شد\nدانهٔ هر میوه آمد در زمین / بعد از آن سرها بر آورد از دفین\nاصل نعمتها ز گردون تا بخاک / زیر آمد شد غذای جان پاک\nاز تواضع چون ز گردون شد بزیر / گشت جزو آدمی حی دلیر\nپس صفات آدمی شد آن جماد / بر فراز عرش پران گشت شاد\nکز جهان زنده ز اول آمدیم / باز از پستی سوی بالا شدیم\nجمله اجزا در تحرک در سکون / ناطقان که انا الیه راجعون\nذکر و تسبیحات اجزای نهان / غلغلی افکند اندر آسمان\nچون قضا آهنگ نارنجات کرد / روستایی شهریی را مات کرد\nبا هزاران حزم خواجه مات شد / زان سفر در معرض آفات شد\nاعتمادش بر ثبات خویش بود / گرچه که بد نیم سیلش در ربود\nچون قضا بیرون کند از چرخ سر / عاقلان گردند جمله کور و کر\nماهیان افتند از دریا برون / دام گیرد مرغ پران را زبون\nتا پری و دیو در شیشه شود / بلک هاروتی به بابل در رود\nجز کسی کاندر قضا اندر گریخت / خون او را هیچ تربیعی نریخت\nغیر آن که در گریزی در قضا / هیچ حیله ندهدت از وی رها",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3014",
        "title": "بخش ۱۴ - قصهٔ اهل ضروان و حیلت کردن ایشان تا بی زحمت درویشان باغها ",
        "content": "قصهٔ اصحاب ضروان خوانده‌ای / پس چرا در حیله‌جویی مانده‌ای\nحیله می‌کردند کزدم‌نیش چند / که برند از روزی درویش چند\nشب همه شب می‌سگالیدند مکر / روی در رو کرده چندین عمرو و بکر\nخفیه می‌گفتند سرها آن بدان / تا نباید که خدا در یابد آن\nبا گل انداینده اسگالید گل / دست کاری می‌کند پنهان ز دل\nگفت الا یعلم هواک من خلق / ان فی نجواک صدقا ام ملق\nگفت یغفل عن ظعین قد غدا / من یعاین این مثواه غدا\nاینما قد هبطا او صعدا / قد تولاه و احصی عددا\nگوش را اکنون ز غفلت پاک کن / استماع هجر آن غمناک کن\nآن زکاتی دان که غمگین را دهی / گوش را چون پیش دستانش نهی\nبشنوی غمهای رنجوران دل / فاقهٔ جان شریف از آب و گل\nخانهٔ پر دود دارد پر فنی / مر ورا بگشا ز اصغا روزنی\nگوش تو او را چو راه دم شود / دود تلخ از خانهٔ او کم شود\nغمگساری کن تو با ما ای روی / گر به سوی رب اعلی می‌روی\nاین تردد حبس و زندانی بود / که بنگذارد که جان سویی رود\nاین بدین سو آن بدان سو می‌کشد / هر یکی گویا منم راه رشد\nاین تردد عقبهٔ راه حقست / ای خنک آن را که پایش مطلقست\nبی‌تردد می‌رود در راه راست / ره نمی‌دانی بجو گامش کجاست\nگام آهو را بگیر و رو معاف / تا رسی از گام آهو تا بناف\nزین روش بر اوج انور می‌روی / ای برادر گر بر آذر می‌روی\nنه ز دریا ترس نه از موج و کف / چون شنیدی تو خطاب لا تخف\nلا تخف دان چونک خوفت داد حق / نان فرستد چون فرستادت طبق\nخوف آن کس راست کو را خوف نیست / غصهٔ آن کس را کش اینجا طوف نیست",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3015",
        "title": "بخش ۱۵ - روان شدن خواجه به سوی ده",
        "content": "خواجه در کار آمد و تجهیز ساخت / مرغ عزمش سوی ده اشتاب تاخت\nاهل و فرزندان سفر را ساختند / رخت را بر گاو عزم انداختند\nشادمانان و شتابان سوی ده / که بری خوردیم از ده مژده ده\nمقصد ما را چراگاه خوشست / یار ما آنجا کریم و دلکشست\nبا هزاران آرزومان خوانده است / بهر ما غرس کرم بنشانده است\nما ذخیرهٔ ده زمستان دراز / از بر او سوی شهر آریم باز\nبلک باغ ایثار راه ما کند / در میان جان خودمان جا کند\nعجلوا اصحابنا کی تربحوا / عقل می‌گفت از درون لا تفرحوا\nمن رباح الله کونوا رابحین / ان ربی لا یحب الفرحین\nافرحوا هونا بما آتاکم / کل آت مشغل الهاکم\nشاد از وی شو مشو از غیر وی / او بهارست و دگرها ماه دی\nهر چه غیر اوست استدراج تست / گرچه تخت و ملکتست و تاج تست\nشاد از غم شو که غم دام لقاست / اندرین ره سوی پستی ارتقاست\nغم یکی گنجیست و رنج تو چو کان / لیک کی در گیرد این در کودکان\nکودکان چون نام بازی بشنوند / جمله با خر گور هم تگ می‌دوند\nای خران کور این سو دامهاست / در کمین این سوی خون‌آشامهاست\nتیرها پران کمان پنهان ز غیب / بر جوانی می‌رسد صد تیر شیب\nگام در صحرای دل باید نهاد / زانک در صحرای گل نبود گشاد\nایمن آبادست دل ای دوستان / چشمه‌ها و گلستان در گلستان\nعج الی القلب و سر یا ساریه / فیه اشجار و عین جاریه\nده مرو ده مرد را احمق کند / عقل را بی نور و بی رونق کند\nقول پیغامبر شنو ای مجتبی / گور عقل آمد وطن در روستا\nهر که را در رستا بود روزی و شام / تا بماهی عقل او نبود تمام\nتا بماهی احمقی با او بود / از حشیش ده جز اینها چه درود\nوانک ماهی باشد اندر روستا / روزگاری باشدش جهل و عمی\nده چه باشد شیخ واصل ناشده / دست در تقلید و حجت در زده\nپیش شهر عقل کلی این حواس / چون خران چشم‌بسته در خراس\nاین رها کن صورت افسانه گیر / هل تو دردانه تو گندم‌دانه گیر\nگر بدر ره نیست هین بر می‌ستان / گر بدان ره نیستت این سو بران\nظاهرش گیر ار چه ظاهر کژ پرد / عاقبت ظاهر سوی باطن برد\nاول هر آدمی خود صورتست / بعد از آن جان کو جمال سیرتست\nاول هر میوه جز صورت کیست / بعد از آن لذت که معنی ویست\nاولا خرگاه سازند و خرند / ترک را زان پس به مهمان آورند\nصورتت خرگاه دان معنیت ترک / معنیت ملاح دان صورت چو فلک\nبهر حق این را رها کن یک نفس / تا خر خواجه بجنباند جرس",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3016",
        "title": "بخش ۱۶ - رفتن خواجه و قومش به سوی ده",
        "content": "خواجه و بچگان جهازی ساختند / بر ستوران جانب ده تاختند\nشادمانه سوی صحرا راندند / سافروا کی تغنموا بر خواندند\nکز سفرها ماه کیخسرو شود / بی سفرها ماه کی خسرو شود\nاز سفر بیدق شود فرزین راد / وز سفر یابید یوسف صد مراد\nروز روی از آفتابی سوختند / شب ز اختر راه می‌آموختند\nخوب گشته پیش ایشان راه زشت / از نشاط ده شده ره چون بهشت\nتلخ از شیرین‌لبان خوش می‌شود / خار از گلزار دلکش می‌شود\nحنظل از معشوق خرما می‌شود / خانه از همخانه صحرا می‌شود\nای بسا از نازنینان خارکش / بر امید گل‌عذار ماه‌وش\nای بسا حمال گشته پشت‌ریش / از برای دلبر مه‌روی خویش\nکرده آهنگر جمال خود سیاه / تا که شب آید ببوسد روی ماه\nخواجه تا شب بر دکانی چار میخ / زانک سروی در دلش کردست بیخ\nتاجری دریا و خشکی می‌رود / آن بمهر خانه‌شینی می‌دود\nهر که را با مرده سودایی بود / بر امید زنده‌سیمایی بود\nآن دروگر روی آورده به چوب / بر امید خدمت مه‌روی خوب\nبر امید زنده‌ای کن اجتهاد / کو نگردد بعد روزی دو جماد\nمونسی مگزین خسی را از خسی / عاریت باشد درو آن مونسی\nانس تو با مادر و بابا کجاست / گر به جز حق مونسانت را وفاست\nانس تو با دایه و لالا چه شد / گر کسی شاید بغیر حق عضد\nانس تو با شیر و با پستان نماند / نفرت تو از دبیرستان نماند\nآن شعاعی بود بر دیوارشان / جانب خورشید وا رفت آن نشان\nبر هر آن چیزی که افتد آن شعاع / تو بر آن هم عاشق آیی ای شجاع\nعشق تو بر هر چه آن موجود بود / آن ز وصف حق زر اندود بود\nچون زری با اصل رفت و مس بماند / طبع سیر آمد طلاق او براند\nاز زر اندود صفاتش پا بکش / از جهالت قلب را کم گوی خوش\nکان خوشی در قلبها عاریتست / زیر زینت مایهٔ بی زینتست\nزر ز روی قلب در کان می‌رود / سوی آن کان رو تو هم کان می‌رود\nنور از دیوار تا خور می‌رود / تو بدان خور رو که در خور می‌رود\nزین سپس پستان تو آب از آسمان / چون ندیدی تو وفا در ناودان\nمعدن دنبه نباشد دام گرگ / کی شناسد معدن آن گرگ سترگ\nزر گمان بردند بسته در گره / می‌شتابیدند مغروران به ده\nهمچنین خندان و رقصان می‌شدند / سوی آن دولاب چرخی می‌زدند\nچون همی‌دیدند مرغی می‌پرید / جانب ده صبر جامه می‌درید\nهر که می‌آمد ز ده از سوی او / بوسه می‌دادند خوش بر روی او\nگر تو روی یار ما را دیده‌ای / پس تو جان را جان و ما را دیده‌ای",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3017",
        "title": "بخش ۱۷ - نواختن مجنون آن سگ را کی مقیم  کوی لیلی بود",
        "content": "همچو مجنون کو سگی را می‌نواخت / بوسه‌اش می‌داد و پیشش می‌گداخت\nگرد او می‌گشت خاضع در طواف / هم جلاب شکرش می‌داد صاف\nبوالفضولی گفت ای مجنون خام / این چه شیدست این که می‌آری مدام\nپوز سگ دایم پلیدی می‌خورد / مقعد خود را بلب می‌استرد\nعیبهای سگ بسی او بر شمرد / عیب‌دان از غیب‌دان بویی نبرد\nگفت مجنون تو همه نقشی و تن / اندر آ و بنگرش از چشم من\nکین طلسم بستهٔ مولیست این / پاسبان کوچهٔ لیلیست این\nهمنشین بین و دل و جان و شناخت / کو کجا بگزید و مسکن‌گاه ساخت\nاو سگ فرخ‌رخ کهف منست / بلک او هم‌درد و هم‌لهف منست\nآن سگی که باشد اندر کوی او / من به شیران کی دهم یک موی او\nای که شیران مر سگانش را غلام / گفت امکان نیست خامش والسلام\nگر ز صورت بگذرید ای دوستان / جنتست و گلستان در گلستان\nصورت خود چون شکستی سوختی / صورت کل را شکست آموختی\nبعد از آن هر صورتی را بشکنی / همچو حیدر باب خیبر بر کنی\nسغبهٔ صورت شد آن خواجهٔ سلیم / که به ده می‌شد بگفتاری سقیم\nسوی دام آن تملق شادمان / همچو مرغی سوی دانهٔ امتحان\nاز کرم دانست مرغ آن دانه را / غایت حرص است نه جود آن عطا\nمرغکان در طمع دانه شادمان / سوی آن تزویر پران و دوان\nگر ز شادی خواجه آگاهت کنم / ترسم ای ره‌رو که بیگاهت کنم\nمختصر کردم چو آمد ده پدید / خود نبود آن ده ره دیگر گزید\nقرب ماهی ده بده می‌تاختند / زانک راه ده نکو نشناختند\nهر که در ره بی قلاوزی رود / هر دو روزه راه صدساله شود\nهر که تازد سوی کعبه بی دلیل / همچو این سرگشتگان گردد ذلیل\nهر که گیرد پیشه‌ای بی‌اوستا / ریش‌خندی شد بشهر و روستا\nجز که نادر باشد اندر خافقین / آدمی سر بر زند بی والدین\nمال او یابد که کسبی می‌کند / نادری باشد که بر گنجی زند\nمصطفایی کو که جسمش جان بود / تا که رحمن علم‌القرآن بود\nاهل تن را جمله علم بالقلم / واسطه افراشت در بذل کرم\nهر حریصی هست محروم ای پسر / چون حریصان تگ مرو آهسته‌تر\nاندر آن ره رنجها دیدند و تاب / چون عذاب مرغ خاکی در عذاب\nسیر گشته از ده و از روستا / وز شکرریز چنان نا اوستا",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3018",
        "title": "بخش ۱۸ - رسیدن خواجه و قومش به ده و نادیده و ناشناخته آوردن روستایی",
        "content": "بعد ماهی چون رسیدند آن طرف / بی‌نوا ایشان ستوران بی علف\nروستایی بین که از بدنیتی / می‌کند بعد اللتیا والتی\nروی پنهان می‌کند زیشان بروز / تا سوی باغش بنگشایند پوز\nآنچنان رو که همه رزق و شرست / از مسلمانان نهان اولیترست\nرویها باشد که دیوان چون مگس / بر سرش بنشسته باشند چون حرس\nچون ببینی روی او در تو فتند / یا مبین آن رو چو دیدی خوش مخند\nدر چنان روی خبیث عاصیه / گفت یزدان نسفعن بالناصیه\nچون بپرسیدند و خانه‌ش یافتند / همچو خویشان سوی در بشتافتند\nدر فرو بستند اهل خانه‌اش / خواجه شد زین کژروی دیوانه‌وش\nلیک هنگام درشتی هم نبود / چون در افتادی بچه تیزی چه سود\nبر درش ماندند ایشان پنج روز / شب بسرما روز خود خورشیدسوز\nنه ز غفلت بود ماندن نه خری / بلک بود از اضطرار و بی‌خری\nبا لئیمان بسته نیکان ز اضطرار / شیر مرداری خورد از جوع زار\nاو همی‌دیدش همی‌کردش سلام / که فلانم من مرا اینست نام\nگفت باشد من چه دانم تو کیی / یا پلیدی یا قرین پاکیی\nگفت این دم با قیامت شد شبیه / تا برادر شد یفر من اخیه\nشرح می‌کردش که من آنم که تو / لوتها خوردی ز خوان من دوتو\nآن فلان روزت خریدم آن متاع / کل سر جاوز الاثنین شاع\nسر مهر ما شنیدستند خلق / شرم دارد رو چو نعمت خورد حلق\nاو همی‌گفتش چه گویی ترهات / نه ترا دانم نه نام تو نه جات\nپنجمین شب ابر و بارانی گرفت / کاسمان از بارشش دارد شگفت\nچون رسید آن کارد اندر استخوان / حلقه زد خواجه که مهتر را بخوان\nچون بصد الحاح آمد سوی در / گفت آخر چیست ای جان پدر\nگفت من آن حقها بگذاشتم / ترک کردم آنچ می‌پنداشتم\nپنج‌ساله رنج دیدم پنج روز / جان مسکینم درین گرما و سوز\nیک جفا از خویش و از یار و تبار / در گرانی هست چون سیصد هزار\nزانک دل ننهاد بر جور و جفاش / جانش خوگر بود با لطف و وفاش\nهرچه بر مردم بلا و شدتست / این یقین دان کز خلاف عادتست\nگفت ای خورشید مهرت در زوال / گر تو خونم ریختی کردم حلال\nامشب باران به ما ده گوشه‌ای / تا بیابی در قیامت توشه‌ای\nگفت یک گوشه‌ست آن باغبان / هست اینجا گرگ را او پاسبان\nدر کفش تیر و کمان از بهر گرگ / تا زند گر آید آن گرگ سترگ\nگر تو آن خدمت کنی جا آن تست / ورنه جای دیگری فرمای جست\nگفت صد خدمت کنم تو جای ده / آن کمان و تیر در کفم بنه\nمن نخسپم حارسی رز کنم / گر بر آرد گرگ سر تیرش زنم\nبهر حق مگذارم امشب ای دودل / آب باران بر سر و در زیر گل\nگوشه‌ای خالی شد و او با عیال / رفت آنجا جای تنگ و بی مجال\nچون ملخ بر همدگر گشته سوار / از نهیب سیل اندر کنج غار\nشب همه شب جمله گویان ای خدا / این سزای ما سزای ما سزا\nاین سزای آنک شد یار خسان / یا کسی کرداز برای ناکسان\nاین سزای آنک اندر طمع خام / ترک گوید خدمت خاک کرام\nخاک پاکان لیسی و دیوارشان / بهتر از عام و رز و گلزارشان\nبندهٔ یک مرد روشن‌دل شوی / به که بر فرق سر شاهان روی\nاز ملوک خاک جز بانگ دهل / تو نخواهی یافت ای پیک سبل\nشهریان خود ره‌زنان نسبت بروح / روستایی کیست گیج و بی فتوح\nاین سزای آنک بی تدبیر عقل / بانگ غولی آمدش بگزید نقل\nچون پشیمانی ز دل شد تا شغاف / زان سپس سودی ندارد اعتراف\nآن کمان و تیر اندر دست او / گرگ را جویان همه شب سو بسو\nگرگ بر وی خود مسلط چون شرر / گرگ جویان و ز گرگ او بی‌خبر\nهر پشه هر کیک چون گرگی شده / اندر آن ویرانه‌شان زخمی زده\nفرصت آن پشه راندن هم نبود / از نهیب حملهٔ گرگ عنود\nتا نباید گرگ آسیبی زند / روستایی ریش خواجه بر کند\nاین چنین دندان‌کنان تا نیمشب / جانشان از ناف می‌آمد به لب\nناگهان تمثال گرگ هشته‌ای / سر بر آورد از فراز پشته‌ای\nتیر را بگشاد آن خواجه ز شست / زد بر آن حیوان که تا افتاد پست\nاندر افتادن ز حیوان باد جست / روستایی های کرد و کوفت دست\nناجوامردا که خرکرهٔ منست / گفت نه این گرگ چون آهرمنست\nاندرو اشکال گرگی ظاهرست / شکل او از گرگی او مخبرست\nگفت نه بادی که جست از فرج وی / می‌شناسم همچنانک آبی ز می\nکشته‌ای خرکره‌ام را در ریاض / که مبادت بسط هرگز ز انقباض\nگفت نیکوتر تفحص کن شبست / شخصها در شب ز ناظر محجبست\nشب غلط بنماید و مبدل بسی / دید صایب شب ندارد هر کسی\nهم شب و هم ابر و هم باران ژرف / این سه تاریکی غلط آرد شگرف\nگفت آن بر من چو روز روشنست / می‌شناسم باد خرکرهٔ منست\nدر میان بیست باد آن باد را / می‌شناسم چون مسافر زاد را\nخواجه بر جست و بیامد ناشکفت / روستایی را گریبانش گرفت\nکابله طرار شید آورده‌ای / بنگ و افیون هر دو با هم خورده‌ای\nدر سه تاریکی شناسی باد خر / چون ندانی مر مرا ای خیره‌سر\nآنک داند نیمشب گوساله را / چون نداند همره ده‌ساله را\nخویشتن را عارف و واله کنی / خاک در چشم مروت می‌زنی\nکه مرا از خویش هم آگاه نیست / در دلم گنجای جز الله نیست\nآنچ دی خوردم از آنم یاد نیست / این دل از غیر تحیر شاد نیست\nعاقل و مجنون حقم یاد آر / در چنین بی‌خویشیم معذور دار\nآنک مرداری خورد یعنی نبید / شرع او را سوی معذوران کشید\nمست و بنگی را طلاق و بیع نیست / همچو طفلست او معاف و معتقیست\nمستیی کید ز بوی شاه فرد / صد خم می در سر و مغز آن نکرد\nپس برو تکلیف چون باشد روا / اسب ساقط گشت و شد بی دست و پا\nبار کی نهد در جهان خرکره را / درس کی دهد پارسی بومره را\nبار بر گیرند چون آمد عرج / گفت حق لیس علی الاعمی حرج\nسوی خود اعمی شدم از حق بصیر / پس معافم از قلیل و از کثیر\nلاف درویشی زنی و بی‌خودی / های هوی مستیان ایزدی\nکه زمین را من ندانم ز آسمان / امتحانت کرد غیرت امتحان\nباد خرکرهٔ چنین رسوات کرد / هستی نفی ترا اثبات کرد\nاین چنین رسوا کند حق شید را / این چنین گیرد رمیده‌صید را\nصد هزاران امتحانست ای پسر / هر که گوید من شدم سرهنگ در\nگر نداند عامه او را ز امتحان / پختگان راه جویندش نشان\nچون کند دعوی خیاطی خسی / افکند در پیش او شه اطلسی\nکه ببر این را بغلطاق فراخ / ز امتحان پیدا شود او را دو شاخ\nگر نبودی امتحان هر بدی / هر مخنث در وغا رستم بدی\nخود مخنث را زره پوشیده گیر / چون ببیند زخم گردد چون اسیر\nمست حق هشیار چون شد از دبور / مست حق ناید به خود تا نفخ صور\nبادهٔ حق راست باشد بی دروغ / دوغ خوردی دوغ خوردی دوغ دوغ\nساختی خود را جنید و بایزید / رو که نشناسم تبر را از کلید\nبدرگی و منبلی و حرص و آز / چون کنی پنهان بشید ای مکرساز\nخویش را منصور حلاجی کنی / آتشی در پنبهٔ یاران زنی\nکه بنشناسم عمر از بولهب / باد کرهٔ خود شناسم نیمشب\nای خری کین از تو خر باور کند / خویش را بهر تو کور و کر کند\nخویش را از ره‌روان کمتر شمر / تو حریف ره‌ریانی گه مخور\nباز پر از شید سوی عقل تاز / کی پرد بر آسمان پر مجاز\nخویشتن را عاشق حق ساختی / عشق با دیو سیاهی باختی\nعاشق و معشوق را در رستخیز / دو بدو بندند و پیش آرند تیز\nتو چه خود را گیج و بی‌خود کرده‌ای / خون رز کو خون ما را خورده‌ای\nرو که نشناسم ترا از من بجه / عارف بی‌خویشم و بهلول ده\nتو توهم می‌کنی از قرب حق / که طبق‌گر دور نبود از طبق\nاین نمی‌بینی که قرب اولیا / صد کرامت دارد و کار و کیا\nآهن از داوود مومی می‌شود / موم در دستت چو آهن می‌بود\nقرب خلق و رزق بر جمله‌ست عام / قرب وحی عشق دارند این کرام\nقرب بر انواع باشد ای پدر / می‌زند خورشید بر کهسار و زر\nلیک قربی هست با زر شید را / که از آن آگه نباشد بید را\nشاخ خشک و تر قریب آفتاب / آفتاب از هر دو کی دارد حجاب\nلیک کو آن قربت شاخ طری / که ثمار پخته از وی می‌خوری\nشاخ خشک از قربت آن آفتاب / غیر زوتر خشک گشتن گو بیاب\nآنچنان مستی مباش ای بی‌خرد / که به عقل آید پشیمانی خورد\nبلک از آن مستان که چون می می‌خورند / عقلهای پخته حسرت می‌برند\nای گرفته همچو گربه موش پیر / گر از آن می شیرگیری شیر گیر\nای بخورده از خیالی جام هیچ / همچو مستان حقایق بر مپیچ\nمی‌فتی این سو و آن سو مست‌وار / ای تو این سو نیستت زان سو گذار\nگر بدان سو راه یابی بعد از آن / گه بدین سو گه بدان سو سر فشان\nجمله این سویی از آن سو کپ مزن / چون نداری مرگ هرزه جان مکن\nآن خضرجان کز اجل نهراسد او / شاید ار مخلوق را نشناسد او\nکام از ذوق توهم خوش کنی / در دمی در خیک خود پرش کنی\nپس به یک سوزن تهی گردی ز باد / این چنین فربه تن عاقل مباد\nکوزه‌ها سازی ز برف اندر شتا / کی کند چون آب بیند آن وفا",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3019",
        "title": "بخش ۱۹ - افتادن شغال در خم رنگ و رنگین شدن و دعوی طاوسی کردن میان ش",
        "content": "آن شغالی رفت اندر خم رنگ / اندر آن خم کرد یک ساعت درنگ\nپس بر آمد پوستش رنگین شده / که منم طاووس علیین شده\nپشم رنگین رونق خوش یافته / آفتاب آن رنگها بر تافته\nدید خود را سبز و سرخ و فور و زرد / خویشتن را بر شغالان عرضه کرد\nجمله گفتند ای شغالک حال چیست / که ترا در سر نشاطی ملتویست\nاز نشاط از ما کرانه کرده‌ای / این تکبر از کجا آورده‌ای\nیک شغالی پیش او شد کای فلان / شید کردی یا شدی از خوش‌دلان\nشید کردی تا به منبر بر جهی / تا ز لاف این خلق را حسرت دهی\nبس بکوشیدی ندیدی گرمیی / پس ز شید آورده‌ای بی‌شرمیی\nگرمی آن اولیا و انبیاست / باز بی‌شرمی پناه هر دغاست\nکه التفات خلق سوی خود کشند / که خوشیم و از درون بس ناخوشند",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3020",
        "title": "بخش ۲۰ - چرب کردن مرد لافی لب و سبلت خود را هر بامداد به پوست دنبه ",
        "content": "پوست دنبه یافت شخصی مستهان / هر صباحی چرب کردی سبلتان\nدر میان منعمان رفتی که من / لوت چربی خورده‌ام در انجمن\nدست بر سبلت نهادی در نوید / رمز یعنی سوی سبلت بنگرید\nکین گواه صدق گفتار منست / وین نشان چرب و شیرین خوردنست\nاشکمش گفتی جواب بی‌طنین / که اباد الله کید الکاذبین\nلاف تو ما را بر آتش بر نهاد / کان سبال چرب تو بر کنده باد\nگر نبودی لاف زشتت ای گدا / یک کریمی رحم افکندی به ما\nور نمودی عیب و کژ کم باختی / یک طبیبی داروی او ساختی\nگفت حق که کژ مجنبان گوش و دم / ینفعن الصادقین صدقهم\nگفت اندر کژ مخسپ ای محتلم / آنچ داری وا نما و فاستقم\nور نگویی عیب خود باری خمش / از نمایش وز دغل خود را مکش\nگر تو نقدی یافتی مگشا دهان / هست در ره سنگهای امتحان\nسنگهای امتحان را نیز پیش / امتحانها هست در احوال خویش\nگفت یزدان از ولادت تا بحین / یفتنون کل عام مرتین\nامتحان در امتحانست ای پدر / هین به کمتر امتحان خود را مخر",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3021",
        "title": "بخش ۲۱ - آمن بودن بلعم باعور کی امتحانها کرد حضرت او را و از آنها ر",
        "content": "بلعم باعور و ابلیس لعین / ز امتحان آخرین گشته مهین\nاو بدعوی میل دولت می‌کند / معده‌اش نفرین سبلت می‌کند\nکانچ پنهان می‌کند پیدایش کن / سوخت ما را ای خدا رسواش کن\nجمله اجزای تنش خصم ویند / کز بهاری لافد ایشان در دیند\nلاف وا داد کرمها می‌کند / شاخ رحمت را ز بن بر می‌کند\nراستی پیش آر یا خاموش کن / وانگهان رحمت ببین و نوش کن\nآن شکم خصم سبال او شده / دست پنهان در دعا اندر زده\nکای خدا رسوا کن این لاف لئام / تا بجنبد سوی ما رحم کرام\nمستجاب آمد دعای آن شکم / شورش حاجت بزد بیرون علم\nگفت حق گر فاسقی و اهل صنم / چون مرا خوانی اجابتها کنم\nتو دعا را سخت گیر و می‌شخول / عاقبت برهاندت از دست غول\nچون شکم خود را به حضرت در سپرد / گربه آمد پوست آن دنبه ببرد\nاز پس گربه دویدند او گریخت / کودک از ترس عتابش رنگ ریخت\nآمد اندر انجمن آن طفل خرد / آب روی مرد لافی را ببرد\nگفت آن دنبه که هر صبحی بدان / چرب می‌کردی لبان و سبلتان\nگربه آمد ناگهانش در ربود / بس دویدیم و نکرد آن جهد سود\nخنده آمد حاضران را از شگفت / رحمهاشان باز جنبیدن گرفت\nدعوتش کردند و سیرش داشتند / تخم رحمت در زمینش کاشتند\nاو چو ذوق راستی دید از کرام / بی تکبر راستی را شد غلام",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3022",
        "title": "بخش ۲۲ - دعوی طاوسی کردن آن شغال کی در  خم صباغ افتاده بود",
        "content": "و آن شغال رنگ‌رنگ آمد نهفت / بر بناگوش ملامت‌گر بکفت\nبنگر آخر در من و در رنگ من / یک صنم چون من ندارد خود شمن\nچون گلستان گشته‌ام صد رنگ و خوش / مر مرا سجده کن از من سر مکش\nکر و فر و آب و تاب و رنگ بین / فخر دنیا خوان مرا و رکن دین\nمظهر لطف خدایی گشته‌ام / لوح شرح کبریایی گشته‌ام\nای شغالان هین مخوانیدم شغال / کی شغالی را بود چندین جمال\nآن شغالان آمدند آنجا بجمع / همچو پروانه به گرداگرد شمع\nپس چه خوانیمت بگو ای جوهری / گفت طاوس نر چون مشتری\nپس بگفتندش که طاوسان جان / جلوه‌ها دارند اندر گلستان\nتو چنان جلوه کنی گفتا که نی / بادیه نارفته چون کوبم منی\nبانگ طاووسان کنی گفتا که لا / پس نه‌ای طاووس خواجه بوالعلا\nخلعت طاووس آید ز آسمان / کی رسی از رنگ و دعویها بدان",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3023",
        "title": "بخش ۲۳ - تشبیه فرعون و دعوی الوهیت او بدان  شغال کی دعوی طاوسی می‌ک",
        "content": "همچو فرعونی مرصع کرده ریش / برتر از عیسی پریده از خریش\nاو هم از نسل شغال ماده زاد / در خم مالی و جاهی در فتاد\nهر که دید آن جاه و مالش سجده کرد / سجدهٔ افسوسیان را او بخورد\nگشت مستک آن گدای ژنده‌دلق / از سجود و از تحیرهای خلق\nمال مار آمد که در وی زهرهاست / و آن قبول و سجدهٔ خلق اژدهاست\nهای ای فرعون ناموسی مکن / تو شغالی هیچ طاووسی مکن\nسوی طاووسان اگر پیدا شوی / عاجزی از جلوه و رسوا شوی\nموسی و هارون چو طاووسان بدند / پر جلوه بر سر و رویت زدند\nزشتیت پیدا شد و رسواییت / سرنگون افتادی از بالاییت\nچون محک دیدی سیه گشتی چو قلب / نقش شیری رفت و پیدا گشت کلب\nای سگ‌گرگین زشت از حرص و جوش / پوستین شیر را بر خود مپوش\nغرهٔ شیرت بخواهد امتحان / نقش شیر و آنگه اخلاق سگان",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3024",
        "title": "بخش ۲۴ - تفسیر ولتعرفنهم فی لحن القول",
        "content": "گفت یزدان مر نبی را در مساق / یک نشانی سهل‌تر ز اهل نفاق\nگر منافق زفت باشد نغز و هول / وا شناسی مر ورا در لحن و قول\nچون سفالین کوزه‌ها را می‌خری / امتحانی می‌کنی ای مشتری\nمی‌زنی دستی بر آن کوزه چرا / تا شناسی از طنین اشکسته را\nبانگ اشکسته دگرگون می‌بود / بانگ چاووشست پیشش می‌رود\nبانگ می‌آید که تعریفش کند / همچو مصدر فعل تصریفش کند\nچون حدیث امتحان رویی نمود / یادم آمد قصهٔ هاروت زود",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3025",
        "title": "بخش ۲۵ - قصهٔ هاروت و ماروت و دلیری  ایشان بر امتحانات حق تعالی",
        "content": "پیش ازین زان گفته بودیم اندکی / خود چه گوییم از هزارانش یکی\nخواستم گفتن در آن تحقیقها / تا کنون وا ماند از تعویقها\nحملهٔ دیگر ز بسیارش قلیل / گفته آید شرح یک عضوی ز پیل\nگوش کن هاروت را ماروت را / ای غلام و چاکران ما روت را\nمست بودند از تماشای اله / وز عجایبهای استدراج شاه\nاین چنین مستیست ز استدراج حق / تا چه مستیها کند معراج حق\nدانهٔ دامش چنین مستی نمود / خوان انعامش چه‌ها داند گشود\nمست بودند و رهیده از کمند / های هوی عاشقانه می‌زدند\nیک کمین و امتحان در راه بود / صرصرش چون کاه که را می‌ربود\nامتحان می‌کردشان زیر و زبر / کی بود سرمست را زینها خبر\nخندق و میدان بپیش او یکیست / چاه و خندق پیش او خوش مسلکیست\nآن بز کوهی بر آن کوه بلند / بر دود از بهر خوردی بی‌گزند\nتا علف چیند ببیند ناگهان / بازیی دیگر ز حکم آسمان\nبر کهی دیگر بر اندازد نظر / ماده بز بیند بر آن کوه دگر\nچشم او تاریک گردد در زمان / بر جهد سرمست زین که تا بدان\nآنچنان نزدیک بنماید ورا / که دویدن گرد بالوعهٔ سرا\nآن هزاران گز دو گز بنمایدش / تا ز مستی میل جستن آیدش\nچونک بجهد در فتد اندر میان / در میان هر دو کوه بی امان\nاو ز صیادان به که بگریخته / خود پناهش خون او را ریخته\nشسته صیادان میان آن دو کوه / انتظار این قضای با شکوه\nباشد اغلب صید این بز همچنین / ورنه چالاکست و چست و خصم‌بین\nرستم ارچه با سر و سبلت بود / دام پاگیرش یقین شهوت بود\nهمچو من از مستی شهوت ببر / مستی شهوت ببین اندر شتر\nباز این مستی شهوت در جهان / پیش مستی ملک دان مستهان\nمستی آن مستی این بشکند / او به شهوت التفاتی کی کند\nآب شیرین تا نخوردی آب شور / خوش بود خوش چون درون دیده نور\nقطره‌ای از باده‌های آسمان / بر کند جان را ز می وز ساقیان\nتا چه مستیها بود املاک را / وز جلالت روحهای پاک را\nکه به بوی دل در آن می بسته‌اند / خم بادهٔ این جهان بشکسته‌اند\nجز مگر آنها که نومیدند و دور / همچو کفاری نهفته در قبور\nناامید از هر دو عالم گشته‌اند / خارهای بی‌نهایت کشته‌اند\nپس ز مستیها بگفتند ای دریغ / بر زمین باران بدادیمی چو میغ\nگستریدیمی درین بی‌داد جا / عدل و انصاف و عبادات و وفا\nاین بگفتند و قضا می‌گفت بیست / پیش پاتان دام ناپیدا بسیست\nهین مدو گستاخ در دشت بلا / هین مران کورانه اندر کربلا\nکه ز موی و استخوان هالکان / می‌نیابد راه پای سالکان\nجملهٔ راه استخوان و موی و پی / بس که تیغ قهر لاشی کرد شی\nگفت حق که بندگان جفت عون / بر زمین آهسته می‌رانند و هون\nپا برهنه چون رود در خارزار / جز بوقفه و فکرت و پرهیزگار\nاین قضا می‌گفت لیکن گوششان / بسته بود اندر حجاب جوششان\nچشمها و گوشها را بسته‌اند / جز مر آنها را که از خود رسته‌اند\nجز عنایت که گشاید چشم را / جز محبت که نشاند خشم را\nجهد بی توفیق خود کس را مباد / در جهان والله اعلم بالسداد",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3026",
        "title": "بخش ۲۶ - قصهٔ خواب دیدن فرعون آمدن موسی را  علیه السلام و تدارک اند",
        "content": "جهد فرعونی چو بی توفیق بود / هرچه او می‌دوخت آن تفتیق بود\nاز منجم بود در حکمش هزار / وز معبر نیز و ساحر بی‌شمار\nمقدم موسی نمودندش بخواب / که کند فرعون و ملکش را خراب\nبا معبر گفت و با اهل نجوم / چون بود دفع خیال و خواب شوم\nجمله گفتندش که تدبیری کنیم / راه زادن را چو ره‌زن می‌زنیم\nتا رسید آن شب که مولد بود آن / رای این دیدند آن فرعونیان\nکه برون آرند آن روز از پگاه / سوی میدان بزم و تخت پادشاه\nالصلا ای جمله اسرائیلیان / شاه می‌خواند شما را زان مکان\nتا شما را رو نماید بی نقاب / بر شما احسان کند بهر ثواب\nکان اسیران را به جز دوری نبود / دیدن فرعون دستوری نبود\nگر فتادندی به ره در پیش او / بهر آن یاسه بخفتندی برو\nیاسه این بد که نبیند هیچ اسیر / در گه و بیگه لقای آن امیر\nبانگ چاووشان چو در ره بشنود / تا ببیند رو به دیواری کند\nور ببیند روی او مجرم بود / آنچ بتر بر سر او آن رود\nبودشان حرص لقای ممتنع / چون حریصست آدمی فیما منع",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3027",
        "title": "بخش ۲۷ - به میدان خواندن بنی اسرائیل برای  حیلهٔ ولادت موسی علیه ال",
        "content": "ای اسیران سوی میدانگه روید / کز شهانشه دیدن و جودست امید\nچون شنیدند مژده اسرائیلیان / تشنگان بودند و بس مشتاق آن\nحیله را خوردند و آن سو تاختند / خویشتن را بهر جلوه ساختند",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3028",
        "title": "بخش ۲۸ - حکایت",
        "content": "همچنان کاینجا مغول حیله‌دان / گفت می‌جویم کسی از مصریان\nمصریان را جمع آرید این طرف / تا در آید آنک می‌باید بکف\nهر که می‌آمد بگفتا نیست این / هین در آ خواجه در آن گوشه نشین\nتا بدین شیوه همه جمع آمدند / گردن ایشان بدین حیلت زدند\nشومی آنک سوی بانگ نماز / داعی الله را نبردندی نیاز\nدعوت مکارشان اندر کشید / الحذر از مکر شیطان ای رشید\nبانگ درویشان و محتاجان بنوش / تا نگیرد بانگ محتالیت گوش\nگر گدایان طامع‌اند و زشت‌خو / در شکم‌خواران تو صاحب‌دل بجو\nدر تگ دریا گهر با سنگهاست / فخرها اندر میان ننگهاست\nپس بجوشیدند اسرائیلیان / از پگه تا جانب میدان دوان\nچون بحیلتشان به میدان برد او / روی خود ننمودشان بس تازه‌رو\nکرد دلداری و بخششها بداد / هم عطا هم وعده‌ها کرد آن قباد\nبعد از آن گفت از برای جانتان / جمله در میدان بخسپید امشبان\nپاسخش دادند که خدمت کنیم / گر تو خواهی یک مه اینجا ساکنیم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3029",
        "title": "بخش ۲۹ - بازگشتن فرعون از میدان به شهر شاد بتفریق  بنی اسرائیل از ز",
        "content": "شه شبانگه باز آمد شادمان / کامشبان حملست و دورند از زنان\nخازنش عمران هم اندر خدمتش / هم به شهر آمد قرین صحبتش\nگفت ای عمران برین در خسپ تو / هین مرو سوی زن و صحبت مجو\nگفت خسپم هم برین درگاه تو / هیچ نندیشم به جز دلخواه تو\nبود عمران هم ز اسرائیلیان / لیک مر فرعون را دل بود و جان\nکی گمان بردی که او عصیان کند / آنک خوف جان فرعون آن کند",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3030",
        "title": "بخش ۳۰ - جمع آمدن عمران به مادر موسی و حامله شدن مادر موسی علیه‌الس",
        "content": "شب برفت و او بر آن درگاه خفت / نیم‌شب آمد پی دیدنش جفت\nزن برو افتاد و بوسید آن لبش / بر جهانیدش ز خواب اندر شبش\nگشت بیدار او و زن را دید خوش / بوسه باران کرده از لب بر لبش\nگفت عمران این زمان چون آمدی / گفت از شوق و قضای ایزدی\nدر کشیدش در کنار از مهر مرد / بر نیامد با خود آن دم در نبرد\nجفت شد با او امانت را سپرد / پس بگفت ای زن نه این کاریست خرد\nآهنی بر سنگ زد زاد آتشی / آتشی از شاه و ملکش کین‌کشی\nمن چو ابرم تو زمین موسی نبات / حق شه شطرنج و ما ماتیم مات\nمات و برد از شاه می‌دان ای عروس / آن مدان از ما مکن بر ما فسوس\nآنچ این فرعون می‌ترسد ازو / هست شد این دم که گشتم جفت تو",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3031",
        "title": "بخش ۳۱ - وصیت کردن عمران جفت خود را بعد  از مجامعت کی مرا ندیده باش",
        "content": "وا مگردان هیچ ازینها دم مزن / تا نیاید بر من و تو صد حزن\nعاقبت پیدا شود آثار این / چون علامتها رسید ای نازنین\nدر زمان از سوی میدان نعره‌ها / می‌رسید از خلق و پر می‌شد هوا\nشاه از آن هیبت برون جست آن زمان / پابرهنه کین چه غلغلهاست هان\nاز سوی میدان چه بانگست و غریو / کز نهیبش می‌رمد جنی و دیو\nگفت عمران شاه ما را عمر باد / قوم اسرائیلیانند از تو شاد\nاز عطای شاه شادی می‌کنند / رقص می‌آرند و کفها می‌زنند\nگفت باشد کین بود اما ولیک / وهم و اندیشه مرا پر کرد نیک",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3032",
        "title": "بخش ۳۲ - ترسیدن فرعون از آن بانگ",
        "content": "این صدا جان مرا تغییر کرد / از غم و اندوه تلخم پیر کرد\nپیش می‌آمد سپس می‌رفت شه / جمله شب او همچو حامل وقت زه\nهر زمان می‌گفت ای عمران مرا / سخت از جا برده است این نعره‌ها\nزهره نه عمران مسکین را که تا / باز گوید اختلاط جفت را\nکه زن عمران به عمران در خزید / تا که شد استارهٔ موسی پدید\nهر پیمبر که در آید در رحم / نجم او بر چرخ گردد منتجم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3033",
        "title": "بخش ۳۳ - پیدا شدن استارهٔ موسی علیه السلام بر  آسمان و غریو منجمان ",
        "content": "بر فلک پیدا شد آن استاره‌اش / کوری فرعون و مکر و چاره‌اش\nروز شد گفتش که ای عمران برو / واقف آن غلغل و آن بانگ شو\nراند عمران جانب میدان و گفت / این چه غلغل بود شاهنشه نخفت\nهر منجم سر برهنه جامه‌پاک / همچو اصحاب عزا بوسیده خاک\nهمچو اصحاب عزا آوازشان / بد گرفته از فغان و سازشان\nریش و مو بر کنده رو بدریدگان / خاک بر سر کرده خون‌پر دیدگان\nگفت خیرست این چه آشوبست و حال / بد نشانی می‌دهد منحوس سال\nعذر آوردند و گفتند ای امیر / کرد ما را دست تقدیرش اسیر\nاین همه کردیم و دولت تیره شد / دشمن شه هست گشت و چیره شد\nشب ستارهٔ آن پسر آمد عیان / کوری ما بر جبین آسمان\nزد ستارهٔ آن پیمبر بر سما / ما ستاره‌بار گشتیم از بکا\nبا دل خوش شاد عمران وز نفاق / دست بر سر می‌بزد کاه الفراق\nکرد عمران خویش پر خشم و ترش / رفت چون دیوانگان بی عقل و هش\nخویشتن را اعجمی کرد و براند / گفته‌های بس خشن بر جمع خواند\nخویشتن را ترش و غمگین ساخت او / نردهای بازگونه باخت او\nگفتشان شاه مرا بفریفتید / از خیانت وز طمع نشکیفتید\nسوی میدان شاه را انگیختید / آب روی شاه ما را ریختید\nدست بر سینه زدیت اندر ضمان / شاه را ما فارغ آریم از غمان\nشاه هم بشنید و گفت ای خاینان / من بر آویزم شما را بی امان\nخویش را در مضحکه انداختم / مالها با دشمنان در باختم\nتا که امشب جمله اسرائیلیان / دور ماندند از ملاقات زنان\nمال رفت و آب رو و کار خام / این بود یاری و افعال کرام\nسالها ادرار و خلعت می‌برید / مملکتها را مسلم می‌خورید\nرایتان این بود و فرهنگ و نجوم / طبل‌خوارانید و مکارید و شوم\nمن شما را بر درم و آتش زنم / بینی و گوش و لبانتان بر کنم\nمن شما را هیزم آتش کنم / عیش رفته بر شما ناخوش کنم\nسجده کردند و بگفتند ای خدیو / گر یکی کرت ز ما چربید دیو\nسالها دفع بلاها کرده‌ایم / وهم حیران زانچ ماها کرده‌ایم\nفوت شد از ما و حملش شد پدید / نطفه‌اش جست و رحم اندر خزید\nلیک استغفار این روز ولاد / ما نگه داریم ای شاه و قباد\nروز میلادش رصد بندیم ما / تا نگردد فوت و نجهد این قضا\nگر نداریم این نگه ما را بکش / ای غلام رای تو افکار و هش\nتا بنه مه می‌شمرد او روز روز / تا نپرد تیر حکم خصم‌دوز\nبر قضا هر کو شبیخون آورد / سرنگون آید ز خون خود خورد\nچون زمین با آسمان خصمی کند / شوره گردد سر ز مرگی بر زند\nنقش با نقاش پنجه می‌زند / سبلتان و ریش خود بر می‌کند",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3034",
        "title": "بخش ۳۴ - خواندن فرعون زنان نوزاده را  سوی میدان هم جهت مکر",
        "content": "بعد نه مه شه برون آورد تخت / سوی میدان و منادی کرد سخت\nکای زنان با طفلکان میدان روید / جمله اسرائیلیان بیرون شوید\nآنچنانک پار مردان را رسید / خلعت و هر کس ازیشان زر کشید\nهین زنان امسال اقبال شماست / تا بیابد هر یکی چیزی که خواست\nمر زنان را خلعت و صلت دهد / کودکان را هم کلاه زر نهد\nهر که او این ماه زاییدست هین / گنجها گیرید از شاه مکین\nآن زنان با طفلکان بیرون شدند / شادمان تا خیمهٔ شه آمدند\nهر زن نوزاده بیرون شد ز شهر / سوی میدان غافل از دستان و قهر\nچون زنان جمله بدو گرد آمدند / هرچه بود آن نر ز مادر بستدند\nسر بریدندش که اینست احتیاط / تا نروید خصم و نفزاید خباط",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3035",
        "title": "بخش ۳۵ - بوجود آمدن موسی و آمدن عوانان به خانهٔ  عمران و وحی آمدن ب",
        "content": "خود زن عمران که موسی برده بود / دامن اندر چید از آن آشوب و دود\nآن زنان قابله در خانه‌ها / بهر جاسوسی فرستاد آن دغا\nغمز کردندش که اینجا کودکیست / نامد او میدان که در وهم و شکیست\nاندرین کوچه یکی زیبا زنیست / کودکی دارد ولیکن پرفنیست\nپس عوانان آمدند او طفل را / در تنور انداخت از امر خدا\nوحی آمد سوی زن زان با خبر / که ز اصل آن خلیلست این پسر\nعصمت یا نار کونی باردا / لا تکون النار حرا شاردا\nزن بوحی انداخت او را در شرر / بر تن موسی نکرد آتش اثر\nپس عوانان بی مراد آن سو شدند / باز غمازان کز آن واقف بدند\nبا عوانان ماجرا بر داشتند / پیش فرعون از برای دانگ چند\nکای عوانان باز گردید آن طرف / نیک نیکو بنگرید اندر غرف",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3036",
        "title": "بخش ۳۶ - وحی آمدن به مادر موسی کی موسی را در آب افکن",
        "content": "باز وحی آمد که در آبش فکن / روی در اومید دار و مو مکن\nدر فکن در نیلش و کن اعتماد / من ترا با وی رسانم رو سپید\nاین سخن پایان ندارد مکرهاش / جمله می‌پیچید هم در ساق و پاش\nصد هزاران طفل می‌کشت او برون / موسی اندر صدر خانه در درون\nاز جنون می‌کشت هر جا بد جنین / از حیل آن کورچشم دوربین\nاژدها بد مکر فرعون عنود / مکر شاهان جهان را خورده بود\nلیک ازو فرعون‌تر آمد پدید / هم ورا هم مکر او را در کشید\nاژدها بود و عصا شد اژدها / این بخورد آن را به توفیق خدا\nدست شد بالای دست این تا کجا / تا بیزدان که الیه المنتهی\nکان یکی دریاست بی غور و کران / جمله دریاها چو سیلی پیش آن\nحیله‌ها و چاره‌ها گر اژدهاست / پیش الا الله آنها جمله لاست\nچون رسید اینجا بیانم سر نهاد / محو شد والله اعلم بالرشاد\nآنچ در فرعون بود اندر تو هست / لیک اژدرهات محبوس چهست\nای دریغ این جمله احوال توست / تو بر آن فرعون بر خواهیش بست\nگر ز تو گویند وحشت زایدت / ور ز دیگر آفسان بنمایدت\nچه خرابت می‌کند نفس لعین / دور می‌اندازدت سخت این قرین\nآتشت را هیزم فرعون نیست / ورنه چون فرعون او شعله‌زنیست",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3037",
        "title": "بخش ۳۷ - حکایت مارگیر کی اژدهای فسرده را مرده پنداشت در ریسمانهاش پ",
        "content": "یک حکایت بشنو از تاریخ‌گوی / تا بری زین راز سرپوشیده بوی\nمارگیری رفت سوی کوهسار / تا بگیرد او به افسونهاش مار\nگر گران و گر شتابنده بود / آنک جویندست یابنده بود\nدر طلب زن دایما تو هر دو دست / که طلب در راه نیکو رهبرست\nلنگ و لوک و خفته‌شکل و بی‌ادب / سوی او می‌غیژ و او را می‌طلب\nگه بگفت و گه بخاموشی و گه / بوی کردن گیر هر سو بوی شه\nگفت آن یعقوب با اولاد خویش / جستن یوسف کنید از حد بیش\nهر حس خود را درین جستن بجد / هر طرف رانید شکل مستعد\nگفت از روح خدا لا تیاسوا / همچو گم کرده پسر رو سو بسو\nاز ره حس دهان پرسان شوید / گوش را بر چار راه آن نهید\nهر کجا بوی خوش آید بو برید / سوی آن سر کاشنای آن سرید\nهر کجا لطفی ببینی از کسی / سوی اصل لطف ره یابی عسی\nاین همه خوشها ز دریاییست ژرف / جزو را بگذار و بر کل دار طرف\nجنگهای خلق بهر خوبیست / برگ بی برگی نشان طوبیست\nخشمهای خلق بهر آشتیست / دام راحت دایما بی‌راحتیست\nهر زدن بهر نوازش را بود / هر گله از شکر آگه می‌کند\nبوی بر از جزو تا کل ای کریم / بوی بر از ضد تا ضد ای حکیم\nجنگها می آشتی آرد درست / مارگیر از بهر یاری مار جست\nبهر یاری مار جوید آدمی / غم خورد بهر حریف بی‌غمی\nاو همی‌جستی یکی ماری شگرف / گرد کوهستان و در ایام برف\nاژدهایی مرده دید آنجا عظیم / که دلش از شکل او شد پر ز بیم\nمارگیر اندر زمستان شدید / مار می‌جست اژدهایی مرده دید\nمارگیر از بهر حیرانی خلق / مار گیرد اینت نادانی خلق\nآدمی کوهیست چون مفتون شود / کوه اندر مار حیران چون شود\nخویشتن نشناخت مسکین آدمی / از فزونی آمد و شد در کمی\nخویشتن را آدمی ارزان فروخت / بود اطلس خویش بر دلقی بدوخت\nصد هزاران مار و که حیران اوست / او چرا حیران شدست و ماردوست\nمارگیر آن اژدها را بر گرفت / سوی بغداد آمد از بهر شگفت\nاژدهایی چون ستون خانه‌ای / می‌کشیدش از پی دانگانه‌ای\nکاژدهای مرده‌ای آورده‌ام / در شکارش من جگرها خورده‌ام\nاو همی مرده گمان بردش ولیک / زنده بود و او ندیدش نیک نیک\nاو ز سرماها و برف افسرده بود / زنده بود و شکل مرده می‌نمود\nعالم افسردست و نام او جماد / جامد افسرده بود ای اوستاد\nباش تا خورشید حشر آید عیان / تا ببینی جنبش جسم جهان\nچون عصای موسی اینجا مار شد / عقل را از ساکنان اخبار شد\nپارهٔ خاک ترا چون مرد ساخت / خاکها را جملگی شاید شناخت\nمرده زین سو اند و زان سو زنده‌اند / خامش اینجا و آن طرف گوینده‌اند\nچون از آن سوشان فرستد سوی ما / آن عصا گردد سوی ما اژدها\nکوهها هم لحن داودی کند / جوهر آهن بکف مومی بود\nباد حمال سلیمانی شود / بحر با موسی سخن‌دانی شود\nماه با احمد اشارت‌بین شود / نار ابراهیم را نسرین شود\nخاک قارون را چو ماری در کشد / استن حنانه آید در رشد\nسنگ بر احمد سلامی می‌کند / کوه یحیی را پیامی می‌کند\nما سمیعیم و بصیریم و خوشیم / با شما نامحرمان ما خامشیم\nچون شما سوی جمادی می‌روید / محرم جان جمادان چون شوید\nاز جمادی عالم جانها روید / غلغل اجزای عالم بشنوید\nفاش تسبیح جمادات آیدت / وسوسهٔ تاویلها نربایدت\nچون ندارد جان تو قندیلها / بهر بینش کرده‌ای تاویلها\nکه غرض تسبیح ظاهر کی بود / دعوی دیدن خیال غی بود\nبلک مر بیننده را دیدار آن / وقت عبرت می‌کند تسبیح‌خوان\nپس چو از تسبیح یادت می‌دهد / آن دلالت همچو گفتن می‌بود\nاین بود تاویل اهل اعتزال / و آن آنکس کو ندارد نور حال\nچون ز حس بیرون نیامد آدمی / باشد از تصویر غیبی اعجمی\nاین سخن پایان ندارد مارگیر / می‌کشید آن مار را با صد زحیر\nتا به بغداد آمد آن هنگامه‌جو / تا نهد هنگامه‌ای بر چارسو\nبر لب شط مرد هنگامه نهاد / غلغله در شهر بغداد اوفتاد\nمارگیری اژدها آورده است / بوالعجب نادر شکاری کرده است\nجمع آمد صد هزاران خام‌ریش / صید او گشته چو او از ابلهیش\nمنتظر ایشان و هم او منتظر / تا که جمع آیند خلق منتشر\nمردم هنگامه افزون‌تر شود / کدیه و توزیع نیکوتر رود\nجمع آمد صد هزاران ژاژخا / حلقه کرده پشت پا بر پشت پا\nمرد را از زن خبر نه ز ازدحام / رفته درهم چون قیامت خاص و عام\nچون همی حراقه جنبانید او / می‌کشیدند اهل هنگامه گلو\nو اژدها کز زمهریر افسرده بود / زیر صد گونه پلاس و پرده بود\nبسته بودش با رسنهای غلیظ / احتیاطی کرده بودش آن حفیظ\nدر درنگ انتظار و اتفاق / تافت بر آن مار خورشید عراق\nآفتاب گرم‌سیرش گرم کرد / رفت از اعضای او اخلاط سرد\nمرده بود و زنده گشت او از شگفت / اژدها بر خویش جنبیدن گرفت\nخلق را از جنبش آن مرده مار / گشتشان آن یک تحیر صد هزار\nبا تحیر نعره‌ها انگیختند / جملگان از جنبشش بگریختند\nمی‌سکست او بند و زان بانگ بلند / هر طرف می‌رفت چاقاچاق بند\nبندها بسکست و بیرون شد ز زیر / اژدهایی زشت غران همچو شیر\nدر هزیمت بس خلایق کشته شد / از فتاده و کشتگان صد پشته شد\nمارگیر از ترس بر جا خشک گشت / که چه آوردم من از کهسار و دشت\nگرگ را بیدار کرد آن کور میش / رفت نادان سوی عزرائیل خویش\nاژدها یک لقمه کرد آن گیج را / سهل باشد خون‌خوری حجاج را\nخویش را بر استنی پیچید و بست / استخوان خورده را در هم شکست\nنفست اژدرهاست او کی مرده است / از غم و بی آلتی افسرده است\nگر بیابد آلت فرعون او / که بامر او همی‌رفت آب جو\nآنگه او بنیاد فرعونی کند / راه صد موسی و صد هارون زند\nکرمکست آن اژدها از دست فقر / پشه‌ای گردد ز جاه و مال صقر\nاژدها را دار در برف فراق / هین مکش او را به خورشید عراق\nتا فسرده می‌بود آن اژدهات / لقمهٔ اویی چو او یابد نجات\nمات کن او را و آمن شو ز مات / رحم کم کن نیست او ز اهل صلات\nکان تف خورشید شهوت بر زند / آن خفاش مردریگت پر زند\nمی‌کشانش در جهاد و در قتال / مردوار الله یجزیک الوصال\nچونک آن مرد اژدها را آورید / در هوای گرم خوش شد آن مرید\nلاجرم آن فتنه‌ها کرد ای عزیز / بیست همچندان که ما گفتیم نیز\nتو طمع داری که او را بی جفا / بسته داری در وقار و در وفا\nهر خسی را این تمنی کی رسد / موسیی باید که اژدرها کشد\nصدهزاران خلق ز اژدرهای او / در هزیمت کشته شد از رای او",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3038",
        "title": "بخش ۳۸ - تهدید کردن فرعون موسی را علیه السلام",
        "content": "گفت فرعونش چرا تو ای کلیم / خلق را کشتی و افکندی تو بیم\nدر هزیمت از تو افتادند خلق / در هزیمت کشته شد مردم ز زلق\nلاجرم مردم ترا دشمن گرفت / کین تو در سینه مرد و زن گرفت\nخلق را می‌خواندی بر عکس شد / از خلافت مردمان را نیست بد\nمن هم از شرت اگر پس می‌خزم / در مکافات تو دیگی می‌پزم\nدل ازین بر کن که بفریبی مرا / یا به جز فی پس‌روی گردد ترا\nتو بدان غره مشو کش ساختی / در دل خلقان هراس انداختی\nصد چنین آری و هم رسوا شوی / خوار گردی ضحکهٔ غوغا شوی\nهمچو تو سالوس بسیاران بدند / عاقبت در مصر ما رسوا شدند",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3039",
        "title": "بخش ۳۹ - جواب موسی فرعون را در تهدیدی کی می‌کردش",
        "content": "گفت با امر حقم اشراک نیست / گر بریزد خونم امرش باک نیست\nراضیم من شاکرم من ای حریف / این طرف رسوا و پیش حق شریف\nپیش خلقان خوار و زار و ریش‌خند / پیش حق محبوب و مطلوب و پسند\nاز سخن می‌گویم این ورنه خدا / از سیه‌رویان کند فردا ترا\nعزت آن اوست و آن بندگانش / ز آدم و ابلیس بر می‌خوان نشانش\nشرح حق پایان ندارد همچو حق / هین دهان بربند و برگردان ورق",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3040",
        "title": "بخش ۴۰ - پاسخ فرعون موسی را علیه السلام",
        "content": "گفت فرعونش ورق درحکم ماست / دفتر و دیوان حکم این دم مراست\nمر مرا بخریده‌اند اهل جهان / از همه عاقلتری تو ای فلان\nموسیا خود را خریدی هین برو / خویشتن کم بین به خود غره مشو\nجمع آرم ساحران دهر را / تا که جهل تو نمایم شهر را\nاین نخواهد شد بروزی و دو روز / مهلتم ده تا چهل روز تموز",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3041",
        "title": "بخش ۴۱ - جواب موسی فرعون را",
        "content": "گفت موسی این مرا دستور نیست / بنده‌ام امهال تو مامور نیست\nگر تو چیری و مرا خود یار نیست / بنده فرمانم بدانم کار نیست\nمی‌زنم با تو بجد تا زنده‌ام / من چه کارهٔ نصرتم من بنده‌ام\nمی‌زنم تا در رسد حکم خدا / او کند هر خصم از خصمی جدا",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3042",
        "title": "بخش ۴۲ - جواب فرعون موسی را و وحی  آمدن موسی را علیه‌السلام",
        "content": "گفت نه نه مهلتم باید نهاد / عشوه‌ها کم ده تو کم پیمای باد\nحق تعالی وحی کردش در زمان / مهلتش ده متسع مهراس از آن\nاین چهل روزش بده مهلت بطوع / تا سگالد مکرها او نوع نوع\nتا بکوشد او که نی من خفته‌ام / تیز رو گو پیش ره بگرفته‌ام\nحیله‌هاشان را همه برهم زنم / و آنچ افزایند من بر کم زنم\nآب را آرند من آتش کنم / نوش و خوش گیرند و من ناخوش کنم\nمهر پیوندند و من ویران کنم / آنک اندر وهم نارند آن کنم\nتو مترس و مهلتش ده دم‌دراز / گو سپه گرد آر و صد حیلت بساز",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3043",
        "title": "بخش ۴۳ - مهلت دادن موسی علیه‌السلام فرعون را  تا ساحران را جمع کند ",
        "content": "گفت امر آمد برو مهلت ترا / من بجای خود شدم رستی ز ما\nاو همی‌شد و اژدها اندر عقب / چون سگ صیاد دانا و محب\nچون سگ صیاد جنبان کرده دم / سنگ را می‌کرد ریگ او زیر سم\nسنگ و آهن را بدم در می‌کشید / خرد می‌خایید آهن را پدید\nدر هوا می‌کرد خود بالای برج / که هزیمت می‌شد از وی روم و گرج\nکفک می‌انداخت چون اشتر ز کام / قطره‌ای بر هر که زد می‌شد جذام\nژغژغ دندان او دل می‌شکست / جان شیران سیه می‌شد ز دست\nچون به قوم خود رسید آن مجتبی / شدق او بگرفت باز او شد عصا\nتکیه بر وی کرد و می‌گفت ای عجب / پیش ما خورشید و پیش خصم شب\nای عجب چون می‌نبیند این سپاه / عالمی پر آفتاب چاشتگاه\nچشم باز و گوش باز و این ذکا / خیره‌ام در چشم‌بندی خدا\nمن ازیشان خیره ایشان هم ز من / از بهاری خار ایشان من سمن\nپیششان بردم بسی جام رحیق / سنگ شد آبش به پیش این فریق\nدسته گل بستم و بردم به پیش / هر گلی چون خار گشت و نوش نیش\nآن نصیب جان بی‌خویشان بود / چونک با خویش‌اند پیدا کی شود\nخفتهٔ بیدار باید پیش ما / تا به بیداری ببیند خوابها\nدشمن این خواب خوش شد فکر خلق / تا نخسپد فکرتش بستست حلق\nحیرتی باید که روبد فکر را / خورده حیرت فکر را و ذکر را\nهر که کاملتر بود او در هنر / او بمعنی پس بصورت پیشتر\nراجعون گفت و رجوع این سان بود / که گله وا گردد و خانه رود\nچونک واگردید گله از ورود / پس فتد آن بز که پیش آهنگ بود\nپیش افتد آن بز لنگ پسین / اضحک الرجعی وجوه العابسین\nاز گزافه کی شدند این قوم لنگ / فخر را دادند و بخریدند ننگ\nپا شکسته می‌روند این قوم حج / از حرج راهیست پنهان تا فرج\nدل ز دانشها بشستند این فریق / زانک این دانش نداند آن طریق\nدانشی باید که اصلش زان سرست / زانک هر فرعی به اصلش رهبرست\nهر پری بر عرض دریا کی پرد / تا لدن علم لدنی می‌برد\nپس چرا علمی بیاموزی به مرد / کش بباید سینه را زان پاک کرد\nپس مجو پیشی ازین سر لنگ باش / وقت وا گشتن تو پیش آهنگ باش\nآخرون السابقون باش ای ظریف / بر شجر سابق بود میوهٔ طریف\nگرچه میوه آخر آید در وجود / اولست او زانک او مقصود بود\nچون ملایک گوی لا علم لنا / تا بگیرد دست تو علمتنا\nگر درین مکتب ندانی تو هجا / همچو احمد پری از نور حجی\nگر نباشی نامدار اندر بلاد / گم نه‌ای الله اعلم بالعباد\nاندر آن ویران که آن معروف نیست / از برای حفظ گنجینهٔ زریست\nموضع معروف کی بنهند گنج / زین قبل آمد فرج در زیر رنج\nخاطر آرد بس شکال اینجا ولیک / بسکلد اشکال را استور نیک\nهست عشقش آتشی اشکال‌سوز / هر خیالی را بروبد نور روز\nهم از آن سو جو جواب ای مرتضا / کین سؤال آمد از آن سو مر ترا\nگوشهٔ بی گوشهٔ دل شه‌رهیست / تاب لا شرقی و لا غرب از مهیست\nتو ازین سو و از آن سو چون گدا / ای که معنی چه می‌جویی صدا\nهم از آن سو جو که وقت درد تو / می‌شوی در ذکر یا ربی دوتو\nوقت درد و مرگ آن سو می‌نمی / چونک دردت رفت چونی اعجمی\nوقت محنت گشته‌ای الله گو / چونک محنت رفت گویی راه کو\nاین از آن آمد که حق را بی گمان / هر که بشناسد بود دایم بر آن\nوانک در عقل و گمان هستش حجاب / گاه پوشیدست و گه بدریده جیب\nعقل جزوی گاه چیره گه نگون / عقل کلی آمن از ریب المنون\nعقل بفروش و هنر حیرت بخر / رو به خواری نه بخارا ای پسر\nما چه خود را در سخن آغشته‌ایم / کز حکایت ما حکایت گشته‌ایم\nمن عدم و افسانه گردم در حنین / تا تقلب یابم اندر ساجدین\nاین حکایت نیست پیش مرد کار / وصف حالست و حضور یار غار\nآن اساطیر اولین که گفت عاق / حرف قرآن را بد آثار نفاق\nلامکانی که درو نور خداست / ماضی و مستقبل و حال از کجاست\nماضی و مستقبلش نسبت به تست / هر دو یک چیزند پنداری که دوست\nیک تنی او را پدر ما را پسر / بام زیر زید و بر عمرو آن زبر\nنسبت زیر و زبر شد زان دو کس / سقف سوی خویش یک چیزست بس\nنیست مثل آن مثالست این سخن / قاصر از معنی نو حرف کهن\nچون لب جو نیست مشکا لب ببند / بی لب و ساحل بدست این بحر قند",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3044",
        "title": "بخش ۴۴ - فرستادن فرعون به مداین در طلب ساحران",
        "content": "چونک موسی بازگشت و او بماند / اهل رای و مشورت را پیش خواند\nآنچنان دیدند کز اطراف مصر / جمع آردشان شه و صراف مصر\nاو بسی مردم فرستاد آن زمان / هر نواحی بهر جمع جادوان\nهر طرف که ساحری بد نامدار / کرد پران سوی او ده پیک کار\nدو جوان بودند ساحر مشتهر / سحر ایشان در دل مه مستمر\nشیر دوشیده ز مه فاش آشکار / در سفرها رفته بر خمی سوار\nشکل کرباسی نموده ماهتاب / آن بپیموده فروشیده شتاب\nسیم برده مشتری آگه شده / دست از حسرت به رخها بر زده\nصد هزاران همچنین در جادوی / بوده منشی و نبوده چون روی\nچون بدیشان آمد آن پیغام شاه / کز شما شاهست اکنون چاره‌خواه\nاز پی آنک دو درویش آمدند / بر شه و بر قصر او موکب زدند\nنیست با ایشان بغیر یک عصا / که همی‌گردد به امرش اژدها\nشاه و لشکر جمله بیچاره شدند / زین دو کس جمله به افغان آمدند\nچاره‌ای می‌باید اندر ساحری / تا بود که زین دو ساحر جان بری\nآن دو ساحر را چو این پیغام داد / ترس و مهری در دل هر دو فتاد\nعرق جنسیت چو جنبیدن گرفت / سر به زانو بر نهادند از شگفت\nچون دبیرستان صوفی زانوست / حل مشکل را دو زانو جادوست",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3045",
        "title": "بخش ۴۵ - خواندن آن دو ساحر پدر را از گور و پرسیدن از روان پدر حقیقت",
        "content": "بعد از آن گفتند ای مادر بیا / گور بابا کو تو ما را ره نما\nبردشان بر گور او بنمود راه / پس سه‌روزه داشتند از بهر شاه\nبعد از آن گفتند ای بابا به ما / شاه پیغامی فرستاد از وجا\nکه دو مرد او را به تنگ آورده‌اند / آب رویش پیش لشکر برده‌اند\nنیست با ایشان سلاح و لشکری / جز عصا و در عصا شور و شری\nتو جهان راستان در رفته‌ای / گرچه در صورت به خاکی خفته‌ای\nآن اگر سحرست ما را ده خبر / ور خدایی باشد ای جان پدر\nهم خبر ده تا که ما سجده کنیم / خویشتن بر کیمیایی بر زنیم\nناامیدانیم و اومیدی رسید / راندگانیم و کرم ما را کشید",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3046",
        "title": "بخش ۴۶ - جواب گفتن ساحر مرده با فرزندان خود",
        "content": "گفتشان در خواب کای اولاد من / نیست ممکن ظاهر این را دم زدن\nفاش و مطلق گفتنم دستور نیست / لیک راز از پیش چشمم دور نیست\nلیک بنمایم نشانی با شما / تا شود پیدا شما را این خفا\nنور چشمانم چو آنجا گه روید / از مقام خفتنش آگه شوید\nآن زمان که خفته باشد آن حکیم / آن عصا را قصد کن بگذار بیم\nگر بدزدی و توانی ساحرست / چارهٔ ساحر بر تو حاضرست\nور نتانی هان و هان آن ایزدیست / او رسول ذوالجلال و مهتدیست\nگر جهان فرعون گیرد شرق و غرب / سرنگون آید خدا آنگاه حرب\nاین نشان راست دادم جان باب / بر نویس الله اعلم بالصواب\nجان بابا چون بخسپد ساحری / سحر و مکرش را نباشد رهبری\nچونک چوپان خفت گرگ آمن شود / چونک خفت آن جهد او ساکن شود\nلیک حیوانی که چوپانش خداست / گرگ را آنجا امید و ره کجاست\nجادوی که حق کند حقست و راست / جادوی خواندن مر آن حق را خطاست\nجان بابا این نشان قاطعست / گر بمیرد نیز حقش رافعست",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3047",
        "title": "بخش ۴۷ - تشبیه کردن قرآن مجید را به عصای موسی و وفات مصطفی را علیه ",
        "content": "مصطفی را وعده کرد الطاف حق / گر بمیری تو نمیرد این سبق\nمن کتاب و معجزه‌ت را رافعم / بیش و کم‌کن را ز قرآن مانعم\nمن ترا اندر دو عالم حافظم / طاعنان را از حدیثت رافضم\nکس نتاند بیش و کم کردن درو / تو به از من حافظی دیگر مجو\nرونقت را روز روز افزون کنم / نام تو بر زر و بر نقره زنم\nمنبر و محراب سازم بهر تو / در محبت قهر من شد قهر تو\nنام تو از ترس پنهان می‌گوند / چون نماز آرند پنهان می‌شوند\nاز هراس وترس کفار لعین / دینت پنهان می‌شود زیر زمین\nمن مناره پر کنم آفاق را / کور گردانم دو چشم عاق را\nچاکرانت شهرها گیرند و جاه / دین تو گیرد ز ماهی تا به ماه\nتا قیامت باقیش داریم ما / تو مترس از نسخ دین ای مصطفی\nای رسول ما تو جادو نیستی / صادقی هم‌خرقهٔ موسیستی\nهست قرآن مر تو را همچون عصا / کفرها را در کشد چون اژدها\nتو اگر در زیر خاکی خفته‌ای / چون عصایش دان تو آنچ گفته‌ای\nقاصدان را بر عصایش دست نی / تو بخسپ ای شه مبارک خفتنی\nتن بخفته نور تو بر آسمان / بهر پیکار تو زه کرده کمان\nفلسفی و آنچ پوزش می‌کند / قوس نورت تیردوزش می‌کند\nآنچنان کرد و از آن افزون که گفت / او بخفت و بخت و اقبالش نخفت\nجان بابا چونک ساحر خواب شد / کار او بی رونق و بی‌تاب شد\nهر دو بوسیدند گورش را و تفت / تا بمصر از بهر آن پیگار زفت\nچون به مصر از بهر آن کار آمدند / طالب موسی و خانهٔ او شدند\nاتفاق افتاد کان روز ورود / موسی اندر زیر نخلی خفته بود\nپس نشان دادندشان مردم بدو / که برو آن سوی نخلستان بجو\nچون بیامد دید در خرمابنان / خفته‌ای که بود بیدار جهان\nبهر نازش بسته او دو چشم سر / عرش و فرشش جمله در زیر نظر\nای بسا بیدارچشم و خفته‌دل / خود چه بیند دید اهل آب و گل\nآنک دل بیدار دارد چشم سر / گر بخسپد بر گشاید صد بصر\nگر تو اهل دل نه‌ای بیدار باش / طالب دل باش و در پیکار باش\nور دلت بیدار شد می‌خسپ خوش / نیست غایب ناظرت از هفت و شش\nگفت پیغامبر که خسپد چشم من / لیک کی خسپد دلم اندر وسن\nشاه بیدارست حارس خفته گیر / جان فدای خفتگان دل‌بصیر\nوصف بیداری دل ای معنوی / در نگنجد در هزاران مثنوی\nچون بدیدندش که خفتست او دراز / بهر دزدی عصا کردند ساز\nساحران قصد عصا کردند زود / کز پسش باید شدن وانگه ربود\nاندکی چون پیشتر کردند ساز / اندر آمد آن عصا در اهتزاز\nآنچنان بر خود بلرزید آن عصا / کان دو بر جا خشک گشتند از وجا\nبعد از آن شد اژدها و حمله کرد / هر دوان بگریختند و روی‌زرد\nرو در افتادن گرفتند از نهیب / غلط غلطان منهزم در هر نشیب\nپس یقینشان شد که هست از آسمان / زانک می‌دیدند حد ساحران\nبعد از آن اطلاق و تبشان شد پدید / کارشان تا نزع و جان کندن رسید\nپس فرستادند مردی در زمان / سوی موسی از برای عذر آن\nکامتحان کردیم و ما را کی رسد / امتحان تو اگر نبود حسد\nمجرم شاهیم ما را عفو خواه / ای تو خاص الخاص درگاه اله\nعفو کرد و در زمان نیکو شدند / پیش موسی بر زمین سر می‌زدند\nگفت موسی عفو کردم ای کرام / گشت بر دوزخ تن و جانتان حرام\nمن شما را خود ندیدم ای دو یار / اعجمی سازید خود را ز اعتذار\nهمچنان بیگانه‌شکل و آشنا / در نبرد آیید بهر پادشا\nپس زمین را بوسه دادند و شدند / انتظار وقت و فرصت می‌بدند",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3048",
        "title": "بخش ۴۸ - جمع آمدن ساحران از مداین پیش فرعون و تشریفها یافتن و دست ب",
        "content": "تا بفرعون آمدند آن ساحران / دادشان تشریفهای بس گران\nوعده‌هاشان کرد و پیشین هم بداد / بندگان و اسپان و نقد و جنس و زاد\nبعد از آن می‌گفت هین ای سابقان / گر فزون آیید اندر امتحان\nبرفشانم بر شما چندان عطا / که بدرد پردهٔ جود و سخا\nپس بگفتندش به اقبال تو شاه / غالب آییم و شود کارش تباه\nما درین فن صفدریم و پهلوان / کس ندارد پای ما اندر جهان\nذکر موسی بند خاطرها شدست / کین حکایتهاست که پیشین بدست\nذکر موسی بهر روپوشست لیک / نور موسی نقد تست ای مرد نیک\nموسی و فرعون در هستی تست / باید این دو خصم را در خویش جست\nتا قیامت هست از موسی نتاج / نور دیگر نیست دیگر شد سراج\nاین سفال و این پلیته دیگرست / لیک نورش نیست دیگر زان سرست\nگر نظر در شیشه داری گم شوی / زانک از شیشه‌ست اعداد دوی\nور نظر بر نور داری وا رهی / از دوی واعداد جسم منتهی\nاز نظرگاهست ای مغز وجود / اختلاف مؤمن و گبر و جهود",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3049",
        "title": "بخش ۴۹ - اختلاف کردن در چگونگی و شکل پیل",
        "content": "پیل اندر خانهٔ تاریک بود / عرضه را آورده بودندش هنود\nاز برای دیدنش مردم بسی / اندر آن ظلمت همی‌شد هر کسی\nدیدنش با چشم چون ممکن نبود / اندر آن تاریکیش کف می‌بسود\nآن یکی را کف به خرطوم اوفتاد / گفت همچون ناودانست این نهاد\nآن یکی را دست بر گوشش رسید / آن برو چون بادبیزن شد پدید\nآن یکی را کف چو بر پایش بسود / گفت شکل پیل دیدم چون عمود\nآن یکی بر پشت او بنهاد دست / گفت خود این پیل چون تختی بدست\nهمچنین هر یک به جزوی که رسید / فهم آن می‌کرد هر جا می‌شنید\nاز نظرگه گفتشان شد مختلف / آن یکی دالش لقب داد این الف\nدر کف هر کس اگر شمعی بدی / اختلاف از گفتشان بیرون شدی\nچشم حس همچون کف دستست و بس / نیست کف را بر همهٔ او دست‌رس\nچشم دریا دیگرست و کف دگر / کف بهل وز دیدهٔ دریا نگر\nجنبش کفها ز دریا روز و شب / کف همی‌بینی و دریا نه عجب\nما چو کشتیها بهم بر می‌زنیم / تیره‌چشمیم و در آب روشنیم\nای تو در کشتی تن رفته به خواب / آب را دیدی نگر در آب آب\nآب را آبیست کو می‌راندش / روح را روحیست کو می‌خواندش\nموسی و عیسی کجا بد کآفتاب / کشت موجودات را می‌داد آب\nآدم و حوا کجا بد آن زمان / که خدا افکند این زه در کمان\nاین سخن هم ناقص است و ابترست / آن سخن که نیست ناقص آن سرست\nگر بگوید زان بلغزد پای تو / ور نگوید هیچ از آن ای وای تو\nور بگوید در مثال صورتی / بر همان صورت بچفسی ای فتی\nبسته‌پایی چون گیا اندر زمین / سر بجنبانی ببادی بی‌یقین\nلیک پایت نیست تا نقلی کنی / یا مگر پا را ازین گل بر کنی\nچون کنی پا را حیاتت زین گلست / این حیاتت را روش بس مشکلست\nچون حیات از حق بگیری ای روی / پس شوی مستغنی از گل می‌روی\nشیر خواره چون ز دایه بسکلد / لوت‌خواره شد مرورا می‌هلد\nبستهٔ شیر زمینی چون حبوب / جو فطام خویش از قوت القلوب\nحرف حکمت خور که شد نور ستیر / ای تو نور بی‌حجب را ناپذیر\nتا پذیرا گردی ای جان نور را / تا ببینی بی‌حجب مستور را\nچون ستاره سیر بر گردون کنی / بلک بی گردون سفر بی‌چون کنی\nآنچنان کز نیست در هست آمدی / هین بگو چون آمدی مست آمدی\nراههای آمدن یادت نماند / لیک رمزی بر تو بر خواهیم خواند\nهوش را بگذار وانگه هوش‌دار / گوش را بر بند وانگه گوش دار\nنه نگویم زانک خامی تو هنوز / در بهاری تو ندیدستی تموز\nاین جهان همچون درختست ای کرام / ما برو چون میوه‌های نیم‌خام\nسخت گیرد خامها مر شاخ را / زانک در خامی نشاید کاخ را\nچون بپخت و گشت شیرین لب‌گزان / سست گیرد شاخها را بعد از آن\nچون از آن اقبال شیرین شد دهان / سرد شد بر آدمی ملک جهان\nسخت‌گیری و تعصب خامی است / تا جنینی کار خون‌آشامی است\nچیز دیگر ماند اما گفتنش / با تو روح القدس گوید بی منش\nنه تو گویی هم بگوش خویشتن / نه من ونه غیرمن ای هم تو من\nهمچو آن وقتی که خواب اندر روی / تو ز پیش خود به پیش خود شوی\nبشنوی از خویش و پنداری فلان / با تو اندر خواب گفتست آن نهان\nتو یکی تو نیستی ای خوش رفیق / بلک گردونی ودریای عمیق\nآن تو زفتت که آن نهصدتوست / قلزمست وغرقه گاه صد توست\nخود چه جای حد بیداریست و خواب / دم مزن والله اعلم بالصواب\nدم مزن تا بشنوی از دم ز نان / آنچ نامد در زبان و در بیان\nدم مزن تا بشنوی زان آفتاب / آنچ نامد درکتاب و در خطاب\nدم مزن تا دم زند بهر تو روح / آشنا بگذار در کشتی نوح\nهمچو کنعان کشنا می‌کرد او / که نخواهم کشتی نوح عدو\nهی بیا در کشتی بابا نشین / تا نگردی غرق طوفان ای مهین\nگفت نه من آشنا آموختم / من به جز شمع تو شمع افروختم\nهین مکن کین موج طوفان بلاست / دست و پا و آشنا امروز لاست\nباد قهرست و بلای شمع کش / جز که شمع حق نمی‌پاید خمش\nگفت نه رفتم برآن کوه بلند / عاصمست آن که مرا از هر گزند\nهین مکن که کوه کاهست این زمان / جز حبیب خویش را ندهد امان\nگفت من کی پند تو بشنوده‌ام / که طمع کردی که من زین دوده‌ام\nخوش نیامد گفت تو هرگز مرا / من بری‌ام از تو در هر دو سرا\nهین مکن بابا که روز ناز نیست / مر خدا را خویش وانباز نیست\nتا کنون کردی واین دم نازکیست / اندرین درگاه گیرا ناز کیست\nلم یلد لم یولدست او از قدم / نه پدر دارد نه فرزند و نه عم\nناز فرزندان کجا خواهد کشید / ناز بابایان کجا خواهد شنید\nنیستم مولود پیراکم بناز / نیستم والد جوانا کم گراز\nنیستم شوهر نیم من شهوتی / ناز را بگذار اینجا ای ستی\nجز خضوع و بندگی و اضطرار / اندرین حضرت ندارد اعتبار\nگفت بابا سالها این گفته‌ای / باز می‌گویی بجهل آشفته‌ای\nچند ازینها گفته‌ای با هرکسی / تا جواب سرد بشنودی بسی\nاین دم سرد تو در گوشم نرفت / خاصه اکنون که شدم دانا و زفت\nگفت بابا چه زیان دارد اگر / بشنوی یکبار تو پند پدر\nهمچنین می‌گفت او پند لطیف / همچنان می‌گفت او دفع عنیف\nنه پدر از نصح کنعان سیر شد / نه دمی در گوش آن ادبیر شد\nاندرین گفتن بدند و موج تیز / بر سر کنعان زد وشد ریز ریز\nنوح گفت ای پادشاه بردبار / مر مرا خر مرد و سیلت برد بار\nوعده کردی مر مرا تو بارها / که بیابد اهلت از طوفان رها\nدل نهادم بر امیدت من سلیم / پس چرا بربود سیل از من گلیم\nگفت او از اهل و خویشانت نبود / خود ندیدی تو سپیدی او کبود\nچونک دندان تو کرمش در فتاد / نیست دندان بر کنش ای اوستاد\nتا که باقی تن نگردد زار ازو / گرچه بود آن تو شو بیزار ازو\nگفت بیزارم ز غیر ذات تو / غیر نبود آنک او شد مات تو\nتو همی دانی که چونم با تو من / بیست چندانم که با باران چمن\nزنده از تو شاد از تو عایلی / مغتذی بی واسطه و بی حایلی\nمتصل نه منفصل نه ای کمال / بلک بی چون و چگونه و اعتلال\nماهیانیم و تو دریای حیات / زنده‌ایم از لطفت ای نیکو صفات\nتو نگنجی در کنار فکرتی / نی به معلولی قرین چون علتی\nپیش ازین طوفان و بعد این مرا / تو مخاطب بوده‌ای در ماجرا\nبا تو می‌گفتم نه با ایشان سخن / ای سخن‌بخش نو و آن کهن\nنه که عاشق روز و شب گوید سخن / گاه با اطلال و گاهی با دمن\nروی با اطلال کرده ظاهرا / او کرا می‌گوید آن مدحت کرا\nشکر طوفان را کنون بگماشتی / واسطهٔ اطلال را بر داشتی\nزانک اطلال لئیم و بد بدند / نه ندایی نه صدایی می‌زدند\nمن چنان اطلال خواهم در خطاب / کز صدا چون کوه واگوید جواب\nتا مثنا بشنوم من نام تو / عاشقم برنام جان آرام تو\nهرنبی زان دوست دارد کوه را / تا مثنا بشنود نام ترا\nآن که پست مثال سنگ لاخ / موش را شاید نه ما را در مناخ\nمن بگویم او نگردد یار من / بی صدا ماند دم گفتار من\nبا زمین آن به که هموارش کنی / نیست همدم با قدم یارش کنی\nگفت ای نوح ار تو خواهی جمله را / حشر گردانم بر آرم از ثری\nبهر کنعانی دل تو نشکنم / لیکت از احوال آگه می‌کنم\nگفت نه نه راضیم که تو مرا / هم کنی غرقه اگر باید ترا\nهر زمانم غرقه می‌کن من خوشم / حکم تو جانست چون جان می‌کشم\nننگرم کس را وگر هم بنگرم / او بهانه باشد و تو منظرم\nعاشق صنع توم در شکر و صبر / عاشق مصنوع کی باشم چو گبر\nعاشق صنع خدا با فر بود / عاشق مصنوع او کافر بود",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3050",
        "title": "بخش ۵۰ - توفیق میان این دو حدیث کی الرضا بالکفر کفر و حدیث دیگر من ",
        "content": "دی سؤالی کرد سایل مر مرا / زانک عاشق بود او بر ماجرا\nگفت نکتهٔ الرضا بالکفر کفر / این پیمبر گفت و گفت اوست مهر\nباز فرمود او که اندر هر قضا / مر مسلمان را رضا باید رضا\nنه قضای حق بود کفر و نفاق / گر بدین راضی شوم باشد شقاق\nور نیم راضی بود آن هم زیان / پس چه چاره باشدم اندر میان\nگفتمش این کفر مقضی نه قضاست / هست آثار قضا این کفر راست\nپس قضا را خواجه از مقضی بدان / تا شکالت دفع گردد در زمان\nراضیم در کفر زان رو که قضاست / نه ازین رو که نزاع و خبث ماست\nکفر از روی قضا خود کفر نیست / حق را کافر مخوان اینجا مه‌ایست\nکفر جهلست و قضای کفر علم / هر دو کی یک باشد آخر حلم و خلم\nزشتی خط زشتی نقاش نیست / بلک از وی زشت را بنمودنیست\nقوت نقاش باشد آنک او / هم تواند زشت کردن هم نکو\nگر کشانم بحث این را من بساز / تا سؤال و تا جواب آید دراز\nذوق نکتهٔ عشق از من می‌رود / نقش خدمت نقش دیگر می‌شود",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3051",
        "title": "بخش ۵۱ - مثل در بیان آنک حیرت مانع بحث و فکرتست",
        "content": "آن یکی مرد دومو آمد شتاب / پیش یک آیینه دار مستطاب\nگفت از ریشم سپیدی کن جدا / که عروس نو گزیدم ای فتی\nریش او ببرید و کل پیشش نهاد / گفت تو بگزین مرا کاری فتاد\nاین سؤال وآن جوابست آن گزین / که سر اینها ندارد درد دین\nآن یکی زد سیلیی مر زید را / حمله کرد او هم برای کید را\nگفت سیلی‌زن سؤالت می‌کنم / پس جوابم گوی وانگه می‌زنم\nبر قفای تو زدم آمد طراق / یک سؤالی دارم اینجا در وفاق\nاین طراق از دست من بودست یا / از قفاگاه تو ای فخر کیا\nگفت از درد این فراغت نیستم / که درین فکر و تفکر بیستم\nتو که بی‌دردی همی اندیش این / نیست صاحب‌درد را این فکر هین",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3052",
        "title": "بخش ۵۲ - حکایت",
        "content": "در صحابه کم بدی حافظ کسی / گرچه شوقی بود جانشان را بسی\nزانک چون مغزش در آگند و رسید / پوستها شد بس رقیق و واکفید\nقشر جوز و فستق و بادام هم / مغز چون آگندشان شد پوست کم\nمغز علم افزود کم شد پوستش / زانک عاشق را بسوزد دوستش\nوصف مطلوبی چو ضد طالبیست / وحی و برق نور سوزندهٔ نبیست\nچون تجلی کرد اوصاف قدیم / پس بسوزد وصف حادث را گلیم\nربع قرآن هر که را محفوظ بود / جل فینا از صحابه می‌شنود\nجمع صورت با چنین معنی ژرف / نیست ممکن جز ز سلطانی شگرف\nدر چنین مستی مراعات ادب / خود نباشد ور بود باشد عجب\nاندر استغنا مراعات نیاز / جمع ضدینست چون گرد و دراز\nخود عصا معشوق عمیان می‌بود / کور خود صندوق قرآن می‌بود\nگفت کوران خود صنادیقند پر / از حروف مصحف و ذکر و نذر\nباز صندوقی پر از قرآن به است / زانک صندوقی بود خالی بدست\nباز صندوقی که خالی شد ز بار / به ز صندوقی که پر موشست و مار\nحاصل اندر وصل چون افتاد مرد / گشت دلاله به پیش مرد سرد\nچون به مطلوبت رسیدی ای ملیح / شد طلب کاری علم اکنون قبیح\nچون شدی بر بامهای آسمان / سرد باشد جست وجوی نردبان\nجز برای یاری و تعلیم غیر / سرد باشد راه خیر از بعد خیر\nآینهٔ روشن که شد صاف و ملی / جهل باشد بر نهادن صیقلی\nپیش سلطان خوش نشسته در قبول / زشت باشد جستن نامه و رسول",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3053",
        "title": "بخش ۵۳ - داستان مشغول شدن عاشقی به عشق‌نامه خواندن  و مطالعه کردن ع",
        "content": "آن یکی را یار پیش خود نشاند / نامه بیرون کرد و پیش یار خواند\nبیتها در نامه و مدح و ثنا / زاری و مسکینی و بس لابه‌ها\nگفت معشوق این اگر بهر منست / گاه وصل این عمر ضایع کردنست\nمن به پیشت حاضر و تو نامه خوان / نیست این باری نشان عاشقان\nگفت اینجا حاضری اما ولیک / من نمی‌یایم نصیب خویش نیک\nآنچ می‌دیدم ز تو پارینه سال / نیست این دم گرچه می‌بینم وصال\nمن ازین چشمه زلالی خورده‌ام / دیده و دل ز آب تازه کرده‌ام\nچشمه می‌بینم ولیکن آب نی / راه آبم را مگر زد ره‌زنی\nگفت پس من نیستم معشوق تو / من به بلغار و مرادت در قتو\nعاشقی تو بر من و بر حالتی / حالت اندر دست نبود یا فتی\nپس نیم کلی مطلوب تو من / جزو مقصودم ترا اندرز من\nخانهٔ معشوقه‌ام معشوق نی / عشق بر نقدست بر صندوق نی\nهست معشوق آنک او یکتو بود / مبتدا و منتهاات او بود\nچون بیابی‌اش نمانی منتظر / هم هویدا او بود هم نیز سر\nمیر احوالست نه موقوف حال / بندهٔ آن ماه باشد ماه و سال\nچون بگوید حال را فرمان کند / چون بخواهد جسمها را جان کند\nمنتها نبود که موقوفست او / منتظر بنشسته باشد حال‌جو\nکیمیای حال باشد دست او / دست جنباند شود مس مست او\nگر بخواهد مرگ هم شیرین شود / خار و نشتر نرگس و نسرین شود\nآنک او موقوف حالست آدمیست / کو بحال افزون و گاهی در کمیست\nصوفی ابن الوقت باشد در منال / لیک صافی فارغست از وقت و حال\nحالها موقوف عزم و رای او / زنده از نفخ مسیح‌آسای او\nعاشق حالی نه عاشق بر منی / بر امید حال بر من می‌تنی\nآنک یک دم کم دمی کامل بود / نیست معبود خلیل آفل بود\nوانک آفل باشد و گه آن و این / نیست دلبر لا احب افلین\nآنک او گاهی خوش و گه ناخوشست / یک زمانی آب و یک دم آتشست\nبرج مه باشد ولیکن ماه نه / نقش بت باشد ولی آگاه نه\nهست صوفی صفاجو ابن وقت / وقت را همچون پدر بگرفته سخت\nهست صافی غرق عشق ذوالجلال / ابن کس نه فارغ از اوقات و حال\nغرقهٔ نوری که او لم یولدست / لم یلد لم یولد آن ایزدست\nرو چنین عشقی بجو گر زنده‌ای / ورنه وقت مختلف را بنده‌ای\nمنگر اندر نقش زشت و خوب خویش / بنگر اندر عشق و در مطلوب خویش\nمنگر آنک تو حقیری یا ضعیف / بنگر اندر همت خود ای شریف\nتو به هر حالی که باشی می‌طلب / آب می‌جو دایما ای خشک‌لب\nکان لب خشکت گواهی می‌دهد / کو بخر بر سر منبع رسد\nخشکی لب هست پیغامی ز آب / که بمات آرد یقین این اضطراب\nکین طلب‌کاری مبارک جنبشیست / این طلب در راه حق مانع کشیست\nاین طلب مفتاح مطلوبات تست / این سپاه و نصرت رایات تست\nاین طلب همچون خروسی در صیاح / می‌زند نعره که می‌آید صباح\nگرچه آلت نیستت تو می‌طلب / نیست آلت حاجت اندر راه رب\nهر که را بینی طلب‌کار ای پسر / یار او شو پیش او انداز سر\nکز جوار طالبان طالب شوی / وز ظلال غالبان غالب شوی\nگر یکی موری سلیمانی بجست / منگر اندر جستن او سست سست\nهرچه داری تو ز مال و پیشه‌ای / نه طلب بود اول و اندیشه‌ای",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3054",
        "title": "بخش ۵۴ - حکایت آن شخص کی در عهد داود شب و روز دعا می‌کرد کی مرا روز",
        "content": "آن یکی در عهد داوود نبی / نزد هر دانا و پیش هر غبی\nاین دعا می‌کرد دایم کای خدا / ثروتی بی رنج روزی کن مرا\nچون مرا تو آفریدی کاهلی / زخم‌خواری سست‌جنبی منبلی\nبر خران پشت‌ریش بی‌مراد / بار اسپان و استران نتوان نهاد\nکاهلم چون آفریدی ای ملی / روزیم ده هم ز راه کاهلی\nکاهلم من سایهٔ خسپم در وجود / خفتم اندر سایهٔ این فضل و جود\nکاهلان و سایه‌خسپان را مگر / روزیی بنوشته‌ای نوعی دگر\nهر که را پایست جوید روزیی / هر که را پا نیست کن دلسوزیی\nرزق را می‌ران به سوی آن حزین / ابر را باران به سوی هر زمین\nچون زمین را پا نباشد جود تو / ابر را راند به سوی او دوتو\nطفل را چون پا نباشد مادرش / آید و ریزد وظیفه بر سرش\nروزیی خواهم بناگه بی تعب / که ندارم من ز کوشش جز طلب\nمدت بسیار می‌کرد این دعا / روز تا شب شب همه شب تا ضحی\nخلق می‌خندید بر گفتار او / بر طمع‌خامی و بر بیگار او\nکه چه می‌گوید عجب این سست‌ریش / یا کسی دادست بنگ بیهشیش\nراه روزی کسب و رنجست و تعب / هر کسی را پیشه‌ای داد و طلب\nاطلبوا الارزاق فی اسبابها / ادخلو الاوطان من ابوابها\nشاه و سلطان و رسول حق کنون / هست داود نبی ذو فنون\nبا چنان عزی و نازی کاندروست / که گزیدستش عنایتهای دوست\nمعجزاتش بی شمار و بی عدد / موج بخشایش مدد اندر مدد\nهیچ کس را خود ز آدم تا کنون / کی بدست آواز صد چون ارغنون\nکه بهر وعظی بمیراند دویست / آدمی را صوت خوبش کرد نیست\nشیر و آهو جمع گردد آن زمان / سوی تذکیرش مغفل این از آن\nکوه و مرغان هم‌رسایل با دمش / هردو اندر وقت دعوت محرمش\nاین و صد چندین مرورا معجزات / نور رویش بی جهان و در جهات\nبا همه تمکین خدا روزی او / کرده باشد بسته اندر جست و جو\nبی زره‌بافی و رنجی روزیش / می‌نیاید با همه پیروزیش\nاین چنین مخذول واپس مانده‌ای / خانه کنده دون و گردون‌رانده‌ای\nاین چنین مدبر همی خواهد که زود / بی تجارت پر کند دامن ز سود\nاین چنین گیجی بیامد در میان / که بر آیم بر فلک بی نردبان\nاین همی‌گفتش بتسخر رو بگیر / که رسیدت روزی و آمد بشیر\nو آن همی خندید ما را هم بده / زانچ یابی هدیه‌ای سالار ده\nاو ازین تشنیع مردم وین فسوس / کم نمی‌کرد از دعا و چاپلوس\nتا که شد در شهر معروف و شهیر / کو ز انبان تهی جوید پنیر\nشد مثل در خام‌طبعی آن گدا / او ازین خواهش نمی‌آمد جدا",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3055",
        "title": "بخش ۵۵ - دویدن گاو در خانهٔ آن دعا کننده بالحاح قال النبی صلی الله ",
        "content": "تا که روزی ناگهان در چاشتگاه / این دعا می‌کرد با زاری و آه\nناگهان در خانه‌اش گاوی دوید / شاخ زد بشکست دربند و کلید\nگاو گستاخ اندر آن خانه بجست / مرد در جست و قوایمهاش بست\nپس گلوی گاو ببرید آن زمان / بی توقف بی تامل بی امان\nچون سرش ببرید شد سوی قصاب / تا اهابش بر کند در دم شتاب",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3056",
        "title": "بخش ۵۶ - عذر گفتن نظم کننده و مدد خواستن",
        "content": "ای تقاضاگر درون همچون جنین / چون تقاضا می‌کنی اتمام این\nسهل گردان ره نما توفیق ده / یا تقاضا را بهل بر ما منه\nچون ز مفلس زر تقاضا می‌کنی / زر ببخشش در سر ای شاه غنی\nبی تو نظم و قافیه شام و سحر / زهره کی دارد که آید در نظر\nنظم و تجنیس و قوافی ای علیم / بندهٔ امر توند از ترس و بیم\nچون مسبح کرده‌ای هر چیز را / ذات بی تمییز و با تمییز را\nهر یکی تسبیح بر نوعی دگر / گوید و از حال آن این بی‌خبر\nآدمی منکر ز تسبیح جماد / و آن جماد اندر عبادت اوستاد\nبلک هفتاد و دو ملت هر یکی / بی‌خبر از یکدگر واندر شکی\nچون دو ناطق را ز حال همدگر / نیست آگه چون بود دیوار و در\nچون من از تسبیح ناطق غافلم / چون بداند سبحهٔ صامت دلم\nهست سنی را یکی تسبیح خاص / هست جبری را ضد آن در مناص\nسنی از تسبیح جبری بی‌خبر / جبری از تسبیح سنی بی اثر\nاین همی‌گوید که آن ضالست و گم / بی‌خبر از حال او وز امر قم\nو آن همی گوید که این را چه خبر / جنگشان افکند یزدان از قدر\nگوهر هر یک هویدا می‌کند / جنس از ناجنس پیدا می‌کند\nقهر را از لطف داند هر کسی / خواه دانا خواه نادان یا خسی\nلیک لطفی قهر در پنهان شده / یا که قهری در دل لطف آمده\nکم کسی داند مگر ربانیی / کش بود در دل محک جانیی\nباقیان زین دو گمانی می‌برند / سوی لانهٔ خود به یک پر می‌پرند",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3057",
        "title": "بخش ۵۷ - بیان آنک علم را دو پرست و گمان را یک پرست ناقص آمد ظن به پ",
        "content": "علم را دو پر گمان را یک پرست / ناقص آمد ظن به پرواز ابترست\nمرغ یک‌پر زود افتد سرنگون / باز بر پرد دو گامی یا فزون\nافت خیزان می‌رود مرغ گمان / با یکی پر بر امید آشیان\nچون ز ظن وا رست علمش رو نمود / شد دو پر آن مرغ یک‌پر پر گشود\nبعد از آن یمشی سویا مستقیم / نه علی وجهه مکبا او سقیم\nبا دو پر بر می‌پرد چون جبرئیل / بی گمان و بی مگر بی قال و قیل\nگر همه عالم بگویندش توی / بر ره یزدان و دین مستوی\nاو نگردد گرم‌تر از گفتشان / جان طاق او نگردد جفتشان\nور همه گویند او را گم‌رهی / کوه پنداری و تو برگ کهی\nاو نیفتد در گمان از طعنشان / او نگردد دردمند از ظعنشان\nبلک گر دریا و کوه آید بگفت / گویدش با گم‌رهی گشتی تو جفت\nهیچ یک ذره نیفتد در خیال / یا به طعن طاعنان رنجورحال",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3058",
        "title": "بخش ۵۸ - مثال رنجور شدن آدمی بوهم تعظیم خلق  و رغبت مشتریان بوی و ح",
        "content": "کودکان مکتبی از اوستاد / رنج دیدند از ملال و اجتهاد\nمشورت کردند در تعویق کار / تا معلم در فتد در اضطرار\nچون نمی‌آید ورا رنجوریی / که بگیرد چند روز او دوریی\nتا رهیم از حبس و تنگی و ز کار / هست او چون سنگ خارا بر قرار\nآن یکی زیرکتر این تدبیر کرد / که بگوید اوستا چونی تو زرد\nخیر باشد رنگ تو بر جای نیست / این اثر یا از هوا یا از تبیست\nاندکی اندر خیال افتد ازین / تو برادر هم مدد کن این‌چنین\nچون درآیی از در مکتب بگو / خیر باشد اوستا احوال تو\nآن خیالش اندکی افزون شود / کز خیالی عاقلی مجنون شود\nآن سوم و آن چارم و پنجم چنین / در پی ما غم نمایند و حنین\nتا چو سی کودک تواتر این خبر / متفق گویند یابد مستقر\nهر یکی گفتش که شاباش ای ذکی / باد بختت بر عنایت متکی\nمتفق گشتند در عهد وثیق / که نگرداند سخن را یک رفیق\nبعد از آن سوگند داد او جمله را / تا که غمازی نگوید ماجرا\nرای آن کودک بچربید از همه / عقل او در پیش می‌رفت از رمه\nآن تفاوت هست در عقل بشر / که میان شاهدان اندر صور\nزین قبل فرمود احمد در مقال / در زبان پنهان بود حسن رجال",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3059",
        "title": "بخش ۵۹ - عقول خلق متفاوتست در اصل فطرت و نزد  معتزله متساویست تفاوت",
        "content": "اختلاف عقلها در اصل بود / بر وفاق سنیان باید شنود\nبر خلاف قول اهل اعتزال / که عقول از اصل دارند اعتدال\nتجربه و تعلیم بیش و کم کند / تا یکی را از یکی اعلم کند\nباطلست این زانک رای کودکی / که ندارد تجربه در مسلکی\nبر دمید اندیشه‌ای زان طفل خرد / پیر با صد تجربه بویی نبرد\nخود فزون آن به که آن از فطرتست / تا ز افزونی که جهد و فکرتست\nتو بگو دادهٔ خدا بهتر بود / یاکه لنگی راهوارانه رود",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3060",
        "title": "بخش ۶۰ - در وهم افکندن کودکان اوستاد را",
        "content": "روز گشت و آمدند آن کودکان / بر همین فکرت ز خانه تا دکان\nجمله استادند بیرون منتظر / تا درآید اول آن یار مصر\nزانک منبع او بدست این رای را / سر امام آید همیشه پای را\nای مقلد تو مجو بیشی بر آن / کو بود منبع ز نور آسمان\nاو در آمد گفت استا را سلام / خیر باشد رنگ رویت زردفام\nگفت استا نیست رنجی مر مرا / تو برو بنشین مگو یاوه هلا\nنفی کرد اما غبار وهم بد / اندکی اندر دلش ناگاه زد\nاندر آمد دیگری گفت این چنین / اندکی آن وهم افزون شد بدین\nهمچنین تا وهم او قوت گرفت / ماند اندر حال خود بس در شگفت",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3061",
        "title": "بخش ۶۱ - بیمار شدن فرعون هم به وهم از تعظیم خلقان",
        "content": "سجدهٔ خلق از زن و از طفل و مرد / زد دل فرعون را رنجور کرد\nگفتن هریک خداوند و ملک / آنچنان کردش ز وهمی منهتک\nکه به دعوی الهی شد دلیر / اژدها گشت و نمی‌شد هیچ سیر\nعقل جزوی آفتش وهمست و ظن / زانک در ظلمات شد او را وطن\nبر زمین گر نیم گز راهی بود / آدمی بی وهم آمن می‌رود\nبر سر دیوار عالی گر روی / گر دو گز عرضش بود کژ می‌شوی\nبلک می‌افتی ز لرزهٔ دل به وهم / ترس وهمی را نکو بنگر بفهم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3062",
        "title": "بخش ۶۲ - رنجور شدن اوستاد به وهم",
        "content": "گشت استا سست از وهم و ز بیم / بر جهید و می‌کشانید او گلیم\nخشمگین با زن که مهر اوست سست / من بدین حالم نپرسید و نجست\nخود مرا آگه نکرد از رنگ من / قصد دارد تا رهد از ننگ من\nاو به حسن و جلوهٔ خود مست گشت / بی‌خبر کز بام افتادم چو طشت\nآمد و در را بتندی وا گشاد / کودکان اندر پی آن اوستاد\nگفت زن خیرست چون زود آمدی / که مبادا ذات نیکت را بدی\nگفت کوری رنگ و حال من ببین / از غمم بیگانگان اندر حنین\nتو درون خانه از بغض و نفاق / می‌نبینی حال من در احتراق\nگفت زن ای خواجه عیبی نیستت / وهم و ظن لاش بی معنیستت\nگفتش ای غر تو هنوزی در لجاج / می‌نبینی این تغیر و ارتجاج\nگر تو کور و کر شدی ما را چه جرم / ما درین رنجیم و در اندوه و گرم\nگفت ای خواجه بیارم آینه / تا بدانی که ندارم من گنه\nگفت رو مه تو رهی مه آینت / دایما در بغض و کینی و عنت\nجامهٔ خواب مرا زو گستران / تا بخسپم که سر من شد گران\nزن توقف کرد مردش بانگ زد / کای عدو زوتر ترا این می‌سزد",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3063",
        "title": "بخش ۶۳ - در جامهٔ خواب افتادن استاد و نالیدن او  از وهم رنجوری",
        "content": "جامه خواب آورد و گسترد آن عجوز / گفت امکان نه و باطن پر ز سوز\nگر بگویم متهم دارد مرا / ور نگویم جد شود این ماجرا\nفال بد رنجور گرداند همی / آدمی را که نبودستش غمی\nقول پیغامبر قبوله یفرض / ان تمارضتم لدینا تمرضوا\nگر بگویم او خیالی بر زند / فعل دارد زن که خلوت می‌کند\nمر مرا از خانه بیرون می‌کند / بهر فسقی فعل و افسون می‌کند\nجامه خوابش کرد و استاد اوفتاد / آه آه و ناله از وی می‌بزاد\nکودکان آنجا نشستند و نهان / درس می‌خواندند با صد اندهان\nکین همه کردیم و ما زندانییم / بد بنایی بود ما بد بانییم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3064",
        "title": "بخش ۶۴ - دوم بار وهم افکندن کودکان استاد را کی او را از قرآن خواندن",
        "content": "گفت آن زیرک که ای قوم پسند / درس خوانید و کنید آوا بلند\nچون همی‌خواندند گفت ای کودکان / بانگ ما استاد را دارد زیان\nدرد سر افزاید استا را ز بانگ / ارزد این کو درد یابد بهر دانگ\nگفت استا راست می‌گوید روید / درد سر افزون شدم بیرون شوید",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3065",
        "title": "بخش ۶۵ - خلاص یافتن کودکان از مکتب بدین مکر",
        "content": "سجده کردند و بگفتند ای کریم / دور بادا از تو رنجوری و بیم\nپس برون جستند سوی خانه‌ها / همچو مرغان در هوای دانه‌ها\nمادرانشان خشمگین گشتند و گفت / روز کتاب و شما با لهو جفت\nعذر آوردند کای مادر تو بیست / این گناه از ما و از تقصیر نیست\nاز قضای آسمان استاد ما / گشت رنجور و سقیم و مبتلا\nمادران گفتند مکرست و دروغ / صد دروغ آرید بهر طمع دوغ\nما صباح آییم پیش اوستا / تا ببینیم اصل این مکر شما\nکودکان گفتند بسم الله روید / بر دروغ و صدق ما واقف شوید",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3066",
        "title": "بخش ۶۶ - رفتن مادران کودکان به عیادت اوستاد",
        "content": "بامدادان آمدند آن مادران / خفته استا همچو بیمار گران\nهم عرق کرده ز بسیاری لحاف / سر ببسته رو کشیده در سجاف\nآه آهی می‌کند آهسته او / جملگان گشتند هم لا حول‌گو\nخیر باشد اوستاد این درد سر / جان تو ما را نبودست زین خبر\nگفت من هم بی‌خبر بودم ازین / آگهم مادر غران کردند هین\nمن بدم غافل بشغل قال و قیل / بود در باطن چنین رنجی ثقیل\nچون بجد مشغول باشد آدمی / او ز دید رنج خود باشد عمی\nاز زنان مصر یوسف شد سمر / که ز مشغولی بشد زیشان خبر\nپاره پاره کرده ساعدهای خویش / روح واله که نه پس بیند نه پیش\nای بسا مرد شجاع اندر حراب / که ببرد دست یا پایش ضراب\nاو همان دست آورد در گیر و دار / بر گمان آنک هست او بر قرار\nخود ببیند دست رفته در ضرر / خون ازو بسیار رفته بی‌خبر",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3067",
        "title": "بخش ۶۷ - در بیان آنک تن روح را چون لباسی است و این دست آستین دست رو",
        "content": "تا بدانی که تن آمد چون لباس / رو بجو لابس لباسی را ملیس\nروح را توحید الله خوشترست / غیر ظاهر دست و پای دیگرست\nدست و پا در خواب بینی و ایتلاف / آن حقیقت دان مدانش از گزاف\nآن توی که بی بدن داری بدن / پس مترس از جسم و جان بیرون شدن",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3068",
        "title": "بخش ۶۸ - حکایت آن درویش کی در کوه خلوت کرده بود و بیان حلاوت انقطاع",
        "content": "بود درویشی بکهساری مقیم / خلوت او را بود هم خواب و ندیم\nچون ز خالق می‌رسید او را شمول / بود از انفاس مرد و زن ملول\nهمچنانک سهل شد ما را حضر / سهل شد هم قوم دیگر را سفر\nآنچنانک عاشقی بر سروری / عاشقست آن خواجه بر آهنگری\nهر کسی را بهر کاری ساختند / میل آن را در دلش انداختند\nدست و پا بی میل جنبان کی شود / خار وخس بی آب و بادی کی رود\nگر ببینی میل خود سوی سما / پر دولت بر گشا همچون هما\nور ببینی میل خود سوی زمین / نوحه می‌کن هیچ منشین از حنین\nعاقلان خود نوحه‌ها پیشین کنند / جاهلان آخر بسر بر می‌زنند\nز ابتدای کار آخر را ببین / تا نباشی تو پشیمان یوم دین",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3069",
        "title": "بخش ۶۹ - دیدن زرگر عاقبت کار را و سخن بر وفق عاقبت گفتن با مستعیر ت",
        "content": "آن یکی آمد به پیش زرگری / که ترازو ده که بر سنجم زری\nگفت خواجه رو مرا غربال نیست / گفت میزان ده برین تسخر مه‌ایست\nگفت جاروبی ندارم در دکان / گفت بس بس این مضاحک رابمان\nمن ترازویی که می‌خواهم بده / خویشتن را کر مکن هر سو مجه\nگفت بشنیدم سخن کر نیستم / تا نپنداری که بی معنیستم\nاین شنیدم لیک پیری مرتعش / دست لرزان جسم تو نا منتعش\nوان زر تو هم قراضهٔ خرد مرد / دست لرزد پس بریزد زر خرد\nپس بگویی خواجه جاروبی بیار / تا بجویم زر خود را در غبار\nچون بروبی خاک را جمع آوری / گوییم غلبیر خواهم ای جری\nمن ز اول دیدم آخر را تمام / جای دیگر رو ازینجا والسلام",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3070",
        "title": "بخش ۷۰ - بقیهٔ قصهٔ آن زاهد کوهی کی نذر کرده بود کی میوهٔ کوهی از د",
        "content": "اندر آن که بود اشجار و ثمار / بس مرودی کوهی آنجا بی‌شمار\nگفت آن درویش یا رب با تو من / عهد کردم زین نچینم در زمن\nجز از آن میوه که باد انداختش / من نچینم از درخت منتعش\nمدتی بر نذر خود بودش وفا / تا در آمد امتحانات قضا\nزین سبب فرمود استثنا کنید / گر خدا خواهد به پیمان بر زنید\nهر زمان دل را دگر میلی دهم / هرنفس بر دل دگر داغی نهم\nکل اصباح لنا شان جدید / کل شیء عن مرادی لا یحید\nدر حدیث آمد که دل همچون پریست / در بیابانی اسیر صرصریست\nباد پر را هر طرف راند گزاف / گه چپ و گه راست با صد اختلاف\nدر حدیث دیگر این دل دان چنان / کب جوشان ز آتش اندر قازغان\nهر زمان دل را دگر رایی بود / آن نه از وی لیک از جایی بود\nپس چرا آمن شوی بر رای دل / عهد بندی تا شوی آخر خجل\nاین هم از تاثیر حکمست و قدر / چاه می‌بیینی و نتوانی حذر\nنیست خود ازمرغ پران این عجب / که نبیند دام و افتد در عطب\nاین عجب که دام بیند هم وتد / گر بخواهد ور نخواهد می‌فتد\nچشم باز و گوش باز و دام پیش / سوی دامی می‌پرد با پر خویش",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3071",
        "title": "بخش ۷۱ - تشبیه بند و دام قضا به صورت  پنهان به اثر پیدا",
        "content": "بینی اندر دلق مهتر زاده‌ای / سر برهنه در بلا افتاده‌ای\nدر هوای نابکاری سوخته / اقمشه و املاک خود بفروخته\nخان و مان رفته شده بدنام و خوار / کام دشمن می‌رود ادبیروار\nزاهدی بیند بگوید ای کیا / همتی می‌دار از بهر خدا\nکاندرین ادبار زشت افتاده‌ام / مال و زر و نعمت از کف داده‌ام\nهمتی تا بوک من زین وا رهم / زین گل تیره بود که بر جهم\nاین دعا می‌خواهد او از عام و خاص / کالخلاص و الخلاص و الخلاص\nدست باز و پای باز و بند نی / نه موکل بر سرش نه آهنی\nاز کدامین بند می‌جویی خلاص / وز کدامین حبس می‌جویی مناص\nبند تقدیر و قضای مختفی / کی نبیند آن به جز جان صفی\nگرچه پیدا نیست آن در مکمنست / بتر از زندان و بند آهنست\nزانک آهنگر مر آن را بشکند / حفره گر هم خشت زندان بر کند\nای عجب این بند پنهان گران / عاجز از تکسیر آن آهنگران\nدیدن آن بند احمد را رسد / بر گلوی بسته حبل من مسد\nدید بر پشت عیال بولهب / تنگ هیزم گفت حمالهٔ حطب\nحبل و هیزم را جز او چشمی ندید / که پدید آید برو هر ناپدید\nباقیانش جمله تاویلی کنند / کین ز بیهوشیست و ایشان هوشمند\nلیک از تاثیر آن پشتش دوتو / گشته و نالان شده او پیش تو\nکه دعایی همتی تا وا رهم / تا ازین بند نهان بیرون جهم\nآنک بیند این علامتها پدید / چون نداند او شقی را از سعید\nداند و پوشد بامر ذوالجلال / که نباشد کشف راز حق حلال\nاین سخن پایان ندارد آن فقیر / از مجاعت شد زبون و تن اسیر",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3072",
        "title": "بخش ۷۲ - مضطرب شدن فقیر نذر کرده بکندن امرود از درخت و گوشمال حق رس",
        "content": "پنج روز آن باد امرودی نریخت / ز آتش جوعش صبوری می‌گریخت\nبر سر شاخی مرودی چند دید / باز صبری کرد و خود را وا کشید\nباد آمد شاخ را سر زیر کرد / طبع را بر خوردن آن چیر کرد\nجوع و ضعف و قوت جذب و قضا / کرد زاهد را ز نذرش بی‌وفا\nچونک از امرودبن میوه سکست / گشت اندر نذر وعهد خویش سست\nهم درآن دم گوشمال حق رسید / چشم او بگشاد و گوش او کشید",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3073",
        "title": "بخش ۷۳ - متهم کردن آن شیخ را با دزدان وبریدن دستش را",
        "content": "بیست از دزدان بدند آنجا و بیش / بخش می‌کردند مسروقات خویش\nشحنه را غماز آگه کرده بود / مردم شحنه بر افتادند زود\nهم بدان‌جا پای چپ و دست راست / جمله را ببرید و غوغایی بخاست\nدست زاهد هم بریده شد غلط / پاش را می‌خواست هم کردن سقط\nدر زمان آمد سواری بس گزین / بانگ بر زد بر عوان کای سگ ببین\nاین فلان شیخست از ابدال خدا / دست او را تو چرا کردی جدا\nآن عوان بدرید جامه تیز رفت / پیش شحنه داد آگاهیش تفت\nشحنه آمد پا برهنه عذرخواه / که ندانستم خدا بر من گواه\nهین بحل کن مر مرا زین کار زشت / ای کریم و سرور اهل بهشت\nگفت می‌دانم سبب این نیش را / می‌شناسم من گناه خویش را\nمن شکستم حرمت ایمان او / پس یمینم برد دادستان او\nمن شکستم عهد و دانستم بدست / تا رسید آن شومی جرات بدست\nدست ما و پای ما و مغز و پوست / باد ای والی فدای حکم دوست\nقسم من بود این ترا کردم حلال / تو ندانستی ترا نبود وبال\nو آنک او دانست او فرمان‌رواست / با خدا سامان پیچیدن کجاست\nای بسا مرغی پریده دانه‌جو / که بریده حلق او هم حلق او\nای بسا مرغی ز معده وز مغص / بر کنار بام محبوس قفس\nای بسا ماهی در آب دوردست / گشته از حرص گلو ماخوذ شست\nای بسا مستور در پرده بده / شومی فرج و گلو رسوا شده\nای بسا قاضی حبر نیک‌خو / از گلو و رشوتی او زردرو\nبلک در هاروت و ماروت آن شراب / از عروج چرخشان شد سد باب\nبا یزید از بهر این کرد احتراز / دید در خود کاهلی اندر نماز\nاز سبب اندیشه کرد آن ذو لباب / دید علت خوردن بسیار از آب\nگفت تا سالی نخواهم خورد آب / آنچنان کرد و خدایش داد تاب\nاین کمینه جهد او بد بهر دین / گشت او سلطان و قطب العارفین\nچون بریده شد برای حلق دست / مرد زاهد را در شکوی ببست\nشیخ اقطع گشت نامش پیش خلق / کرد معروفش بدین آفات حلق",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3074",
        "title": "بخش ۷۴ - کرامات شیخ اقطع و زنبیل بافتن او بدو دست",
        "content": "در عریش او را یکی زایر بیافت / کو بهر دو دست می زنبیل بافت\nگفت او را ای عدو جان خویش / در عریشم آمده سر کرده پیش\nاین چراکردی شتاب اندر سباق / گفت از افراط مهر و اشتیاق\nپس تبسم کرد و گفت اکنون بیا / لیک مخفی دار این را ای کیا\nتا نمیرم من مگو این با کسی / نه قرینی نه حبیبی نه خسی\nبعد از آن قومی دگر از روزنش / مطلع گشتند بر بافیدنش\nگفت حکمت را تو دانی کردگار / من کنم پنهان تو کردی آشکار\nآمد الهامش که یکچندی بدند / که درین غم بر تو منکر می‌شدند\nکه مگر سالوس بود او در طریق / که خدا رسواش کرد اندر فریق\nمن نخواهم کان رمه کافر شوند / در ضلالت در گمان بد روند\nاین کرامت را بکردیم آشکار / که دهیمت دست اندر وقت کار\nتا که آن بیچارگان بد گمان / رد نگردند از جناب آسمان\nمن ترا بی این کرامتها ز پیش / خود تسلی دادمی از ذات خویش\nاین کرامت بهر ایشان دادمت / وین چراغ از بهر آن بنهادمت\nتو از آن بگذشته‌ای کز مرگ تن / ترسی وز تفریق اجزای بدن\nوهم تفریق سر و پا از تو رفت / دفع وهم اسپر رسیدت نیک زفت",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3075",
        "title": "بخش ۷۵ - سبب جرات ساحران فرعون بر قطع دست و پا",
        "content": "ساحران را نه که فرعون لعین / کرد تهدید سیاست بر زمین\nکه ببرم دست و پاتان از خلاف / پس در آویزم ندارمتان معاف\nاو همی‌پنداشت کایشان در همان / وهم و تخویفند و وسواس و گمان\nکه بودشان لرزه و تخویف و ترس / از توهمها و تهدیدات نفس\nاو نمی‌داست کایشان رسته‌اند / بر دریچهٔ نور دل بنشسته‌اند\nاین جهان خوابست اندر ظن مه‌ایست / گر رود درخواب دستی باک نیست\nگر بخواب اندر سرت ببرید گاز / هم سرت بر جاست و هم عمرت دراز\nگر ببینی خواب در خود را دو نیم / تن‌درستی چون بخیزی نی سقیم\nحاصل اندر خواب نقصان بدن / نیست باک و نه دوصد پاره شدن\nاین جهان را که بصورت قایمست / گفت پیغامبر که حلم نایمست\nاز ره تقلید تو کردی قبول / سالکان این دیده پیدا بی رسول\nروز در خوابی مگو کین خواب نیست / سایه فرعست اصل جز مهتاب نیست\nخواب و بیداریت آن دان ای عضد / که ببیند خفته کو در خواب شد\nاو گمان برده که این دم خفته‌ام / بی‌خبر زان کوست درخواب دوم\nهاون گردون اگر صد بارشان / خرد کوبد اندرین گلزارشان\nاصل این ترکیب را چون دیده‌اند / از فروع وهم کم ترسیده‌اند\nسایهٔ خود را ز خود دانسته‌اند / چابک و چست و گش و بر جسته‌اند\nکوزه‌گر گر کوزه‌ای را بشکند / چون بخواهد باز خود قایم کند\nکور را هر گام باشد ترس چاه / با هزاران ترس می‌آید براه\nمرد بینا دید عرض راه را / پس بداند او مغاک و چاه را\nپا و زانواش نلرزد هر دمی / رو ترش کی دارد او از هر غمی\nخیز فرعونا که ما آن نیستیم / که بهر بانگی و غولی بیستیم\nخرقهٔ ما را بدر دوزنده هست / ورنه ما را خود برهنه‌تر به است\nبی لباس این خوب را اندر کنار / خوش در آریم ای عدو نابکار\nخوشتر از تجرید از تن وز مزاج / نیست ای فرعون بی الهام گیج",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3076",
        "title": "بخش ۷۶ - حکایت استر پیش شتر کی من بسیار در رو می‌افتم و تو نمی‌افتی",
        "content": "گفت استر با شتر کای خوش رفیق / در فراز و شیب و در راه دقیق\nتو نه آیی در سر و خوش می‌روی / من همی‌آیم بسر در چون غوی\nمن همی‌افتم برو در هر دمی / خواه در خشکی و خواه اندر نمی\nاین سبب را باز گو با من که چیست / تا بدانم من که چون باید بزیست\nگفت چشم من ز تو روشن‌ترست / بعد از آن هم از بلندی ناظرست\nچون برآیم بر سرکوه بلند / آخر عقبه ببینم هوشمند\nپس همه پستی و بالایی راه / دیده‌ام را وا نماید هم اله\nهر قدم من از سر بینش نهم / از عثار و اوفتادن وا رهم\nتو ببینی پیش خود یک دو سه گام / دانه بینی و نبینی رنج دام\nیستوی الاعمی لدیکم والبصیر / فی المقام و النزول والمسیر\nچون جنین را در شکم حق جان دهد / جذب اجزا در مزاج او نهد\nاز خورش او جذب اجزا می‌کند / تار و پود جسم خود را می‌تند\nتا چهل سالش بجذب جزوها / حق حریصش کرده باشد در نما\nجذب اجزا روح را تعلیم کرد / چون نداند جذب اجزا شاه فرد\nجامع این ذره‌ها خورشید بود / بی غذا اجزات را داند ربود\nآن زمانی که در آیی تو ز خواب / هوش و حس رفته را خواند شتاب\nتا بدانی کان ازو غایب نشد / باز آید چون بفرماید که عد",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3077",
        "title": "بخش ۷۷ - اجتماع اجزای خر عزیر علیه السلام بعد از پوسیدن باذن الله و",
        "content": "هین عزیرا در نگر اندر خرت / که بپوسیدست و ریزیده برت\nپیش تو گرد آوریم اجزاش را / آن سر و دم و دو گوش و پاش را\nدست نه و جزو برهم می‌نهد / پاره‌ها را اجتماعی می‌دهد\nدر نگر در صنعت پاره‌زنی / کو همی‌دوزد کهن بی سوزنی\nریسمان و سوزنی نه وقت خرز / آنچنان دوزد که پیدا نیست درز\nچشم بگشا حشر را پیدا ببین / تا نماند شبهه‌ات در یوم دین\nتا ببینی جامعی‌ام را تمام / تا نلرزی وقت مردن ز اهتمام\nهمچنانک وقت خفتن آمنی / از فوات جمله حسهای تنی\nبر حواس خود نلرزی وقت خواب / گرچه می‌گردد پریشان و خراب",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3078",
        "title": "بخش ۷۸ - جزع ناکردن شیخی بر مرگ فرزندان خود",
        "content": "بود شیخی رهنمایی پیش ازین / آسمانی شمع بر روی زمین\nچون پیمبر درمیان امتان / در گشای روضهٔ دار الجنان\nگفت پیغامبر که شیخ رفته پیش / چون نبی باشد میان قوم خویش\nیک صباحی گفتش اهل بیت او / سخت‌دل چونی بگو ای نیک‌خو\nماز مرگ و هجر فرزندان تو / نوحه می‌داریم با پشت دوتو\nتو نمی‌گریی نمی‌زاری چرا / یا که رحمت نیست در دل ای کیا\nچون ترا رحمی نباشد در درون / پس چه اومیدست‌مان از تو کنون\nما باومید تویم این پیش‌وا / که بنگذاری توما را در فنا\nچون بیارایند روز حشر تخت / خود شفیع ما توی آن روز سخت\nدرچنان روز و شب بی‌زینهار / ما به اکرام تویم اومیدوار\nدست ما و دامن تست آن زمان / که نماند هیچ مجرم را امان\nگفت پیغامبر که روز رستخیز / کی گذارم مجرمان را اشک‌ریز\nمن شفیع عاصیان باشم بجان / تا رهانمشان ز اشکنجهٔ گران\nعاصیان واهل کبایر را بجهد / وا رهانم از عتاب نقض عهد\nصالحان امتم خود فارغ‌اند / از شفاعتهای من روز گزند\nبلک ایشان را شفاعتها بود / گفتشان چون حکم نافذ می‌رود\nهیچ وازر وزر غیری بر نداشت / من نیم وازر خدایم بر فراشت\nآنک بی وزرست شیخست ای جوان / در قبول حق چواندر کف کمان\nشیخ کی بود پیر یعنی مو سپید / معنی این مو بدان ای کژ امید\nهست آن موی سیه هستی او / تا ز هستی‌اش نماند تای مو\nچونک هستی‌اش نماند پیر اوست / گر سیه‌مو باشد او یا خود دوموست\nهست آن موی سیه وصف بشر / نیست آن مو موی ریش و موی سر\nعیسی اندر مهد بر دارد نفیر / که جوان ناگشته ما شیخیم و پیر\nگر رهید از بعض اوصاف بشر / شیخ نبود کهل باشد ای پسر\nچون یکی موی سیه کان وصف ماست / نیست بر وی شیخ و مقبول خداست\nچون بود مویش سپید ار با خودست / او نه پیرست و نه خاص ایزدست\nور سر مویی ز وصفش باقیست / او نه از عرش است او آفاقیست",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3079",
        "title": "بخش ۷۹ - عذر گفتن شیخ بهر ناگریستن بر فرزندان",
        "content": "شیخ گفت او را مپندار ای رفیق / که ندارم رحم و مهر و دل شفیق\nبر همه کفار ما را رحمتست / گرچه جان جمله کافر نعمتست\nبر سگانم رحمت و بخشایش است / که چرا از سنگهاشان مالش است\nآن سگی که می‌گزد گویم دعا / که ازین خو وا رهانش ای خدا\nاین سگان را هم در آن اندیشه دار / که نباشند از خلایق سنگسار\nزان بیاورد اولیا را بر زمین / تا کندشان رحمة للعالمین\nخلق را خواند سوی درگاه خاص / حق را خواند که وافر کن خلاص\nجهد بنماید ازین سو بهر پند / چون نشد گوید خدایا در مبند\nرحمت جزوی بود مر عام را / رحمت کلی بود همام را\nرحمت جزوش قرین گشته بکل / رحمت دریا بود هادی سبل\nرحمت جزوی بکل پیوسته شو / رحمت کل را تو هادی بین و رو\nتا که جزوست او نداند راه بحر / هر غدیری را کند ز اشباه بحر\nچون نداند راه یم کی ره برد / سوی دریا خلق را چون آورد\nمتصل گردد به بحر آنگاه او / ره برد تا بحر همچون سیل و جو\nور کند دعوت به تقلیدی بود / نه از عیان و وحی تاییدی بود\nگفت پس چون رحم داری بر همه / همچو چوپانی به گرد این رمه\nچون نداری نوحه بر فرزند خویش / چونک فصاد اجلشان زد بنیش\nچون گواه رحم اشک دیده‌هاست / دیدهٔ تو بی نم و گریه چراست\nرو به زن کرد و بگفتش ای عجوز / خود نباشد فصل دی همچون تموز\nجمله گر مردند ایشان گر حی‌اند / غایب و پنهان ز چشم دل کی‌اند\nمن چو بینمشان معین پیش خویش / از چه رو رو را کنم همچون تو ریش\nگرچه بیرون‌اند از دور زمان / با من‌اند و گرد من بازی‌کنان\nگریه از هجران بود یا از فراق / با عزیزانم وصالست و عناق\nخلق اندر خواب می‌بینندشان / من به بیداری همی‌بینم عیان\nزین جهان خود را دمی پنهان کنم / برگ حس را از درخت افشان کنم\nحس اسیر عقل باشد ای فلان / عقل اسیر روح باشد هم بدان\nدست بستهٔ عقل را جان باز کرد / کارهای بسته را هم ساز کرد\nحسها و اندیشه بر آب صفا / همچو خس بگرفته روی آب را\nدست عقل آن خس به یکسو می‌برد / آب پیدا می‌شود پیش خرد\nخس بس انبه بود بر جو چون حباب / خس چو یکسو رفت پیدا گشت آب\nچونک دست عقل نگشاید خدا / خس فزاید از هوا بر آب ما\nآب را هر دم کند پوشیده او / آن هوا خندان و گریان عقل تو\nچونک تقوی بست دو دست هوا / حق گشاید هر دو دست عقل را\nپس حواس چیره محکوم تو شد / چون خرد سالار و مخدوم تو شد\nحس را بی‌خواب خواب اندر کند / تا که غیبیها ز جان سر بر زند\nهم به بیداری ببینی خوابها / هم ز گردون بر گشاید بابها",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3080",
        "title": "بخش ۸۰ - قصهٔ خواندن شیخ ضریر مصحف را در رو و بینا شدن وقت قرائت",
        "content": "دید در ایام آن شیخ فقیر / مصحفی در خانهٔ پیری ضریر\nپیش او مهمان شد او وقت تموز / هر دو زاهد جمع گشته چند روز\nگفت اینجا ای عجب مصحف چراست / چونک نابیناست این درویش راست\nاندرین اندیشه تشویشش فزود / که جز او را نیست اینجا باش و بود\nاوست تنها مصحفی آویخته / من نیم گستاخ یا آمیخته\nتا بپرسم نه خمش صبری کنم / تا به صبری بر مرادی بر زنم\nصبر کرد و بود چندی در حرج / کشف شد کالصبر مفتاح الفرج",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3081",
        "title": "بخش ۸۱ - صبرکردن لقمان چون دید کی داود حلقه‌ها می‌ساخت از سال کردن ",
        "content": "رفت لقمان سوی داود صفا / دید کو می‌کرد ز آهن حلقه‌ها\nجمله را با همدگر در می‌فکند / ز آهن پولاد آن شاه بلند\nصنعت زراد او کم دیده بود / درعجب می‌ماند وسواسش فزود\nکین چه شاید بود وا پرسم ازو / که چه می‌سازی ز حلقه تو بتو\nباز با خود گفت صبر اولیترست / صبر تا مقصود زوتر رهبرست\nچون نپرسی زودتر کشفت شود / مرغ صبر از جمله پران‌تر بود\nور بپرسی دیرتر حاصل شود / سهل از بی صبریت مشکل شود\nچونک لقمان تن بزد هم در زمان / شد تمام از صنعت داود آن\nپس زره سازید و در پوشید او / پیش لقمان کریم صبرخو\nگفت این نیکو لباسست ای فتی / درمصاف و جنگ دفع زخم را\nگفت لقمان صبر هم نیکو دمیست / که پناه و دافع هر جا غمیست\nصبر را با حق قرین کرد ای فلان / آخر والعصر را آگه بخوان\nصد هزاران کیمیا حق آفرید / کیمیایی همچو صبر آدم ندید",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3082",
        "title": "بخش ۸۲ - بقیهٔ حکایت نابینا و مصحف",
        "content": "مرد مهمان صبرکرد و ناگهان / کشف گشتش حال مشکل در زمان\nنیم‌شب آواز قرآن را شنید / جست از خواب آن عجایب را بدید\nکه ز مصحف کور می‌خواندی درست / گشت بی‌صبر و ازو آن حال جست\nگفت آیا ای عجب با چشم کور / چون همی‌خوانی همی‌بینی سطور\nآنچ می‌خوانی بر آن افتاده‌ای / دست را بر حرف آن بنهاده‌ای\nاصبعت در سیر پیدا می‌کند / که نظر بر حرف داری مستند\nگفت ای گشته ز جهل تن جدا / این عجب می‌داری از صنع خدا\nمن ز حق در خواستم کای مستعان / بر قرائت من حریصم همچو جان\nنیستم حافظ مرا نوری بده / در دو دیده وقت خواندن بی‌گره\nباز ده دو دیده‌ام را آن زمان / که بگیرم مصحف و خوانم عیان\nآمد از حضرت ندا کای مرد کار / ای بهر رنجی به ما اومیدوار\nحسن ظنست و امیدی خوش ترا / که ترا گوید بهر دم برتر آ\nهر زمان که قصد خواندن باشدت / یا ز مصحفها قرائت بایدت\nمن در آن دم وا دهم چشم ترا / تا فرو خوانی معظم جوهرا\nهمچنان کرد و هر آنگاهی که من / وا گشایم مصحف اندر خواندن\nآن خبیری که نشد غافل ز کار / آن گرامی پادشاه و کردگار\nباز بخشد بینشم آن شاه فرد / در زمان همچون چراغ شب‌نورد\nزین سبب نبود ولی را اعتراض / هرچه بستاند فرستد اعتیاض\nگر بسوزد باغت انگورت دهد / در میان ماتمی سورت دهد\nآن شل بی‌دست را دستی دهد / کان غمها را دل مستی دهد\nلا نسلم و اعتراض از ما برفت / چون عوض می‌آید از مفقود زفت\nچونک بی آتش مرا گرمی رسد / راضیم گر آتشش ما را کشد\nبی چراغی چون دهد او روشنی / گر چراغت شد چه افغان می‌کنی",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3083",
        "title": "بخش ۸۳ - صفت بعضی اولیا کی راضی‌اند باحکام و لابه نکنند کی این حکم ",
        "content": "بشنو اکنون قصهٔ آن ره‌روان / که ندارند اعتراضی در جهان\nز اولیا اهل دعا خود دیگرند / که همی‌دوزند و گاهی می‌درند\nقوم دیگر می‌شناسم ز اولیا / که دهانشان بسته باشد از دعا\nاز رضا که هست رام آن کرام / جستن دفع قضاشان شد حرام\nدر قضا ذوقی همی‌بینند خاص / کفرشان آید طلب کردن خلاص\nحسن ظنی بر دل ایشان گشود / که نپوشند از عمی جامهٔ کبود",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3084",
        "title": "بخش ۸۴ - سال کردن بهلول آن درویش را",
        "content": "گفت بهلول آن یکی درویش را / چونی ای درویش واقف کن مرا\nگفت چون باشد کسی که جاودان / بر مراد او رود کار جهان\nسیل و جوها بر مراد او روند / اختران زان سان که خواهد آن شوند\nزندگی و مرگ سرهنگان او / بر مراد او روانه کو بکو\nهر کجا خواهد فرستد تعزیت / هر کجا خواهد ببخشد تهنیت\nسالکان راه هم بر گام او / ماندگان از راه هم در دام او\nهیچ دندانی نخندد در جهان / بی رضا و امر آن فرمان‌روان\nگفت ای شه راست گفتی همچنین / در فر و سیمای تو پیداست این\nاین و صد چندینی ای صادق ولیک / شرح کن این را بیان کن نیک نیک\nآنچنانک فاضل و مرد فضول / چون به گوش او رسد آرد قبول\nآنچنانش شرح کن اندر کلام / که از آن هم بهره یابد عقل عام\nناطق کامل چو خوان‌پاشی بود / خوانش بر هر گونهٔ آشی بود\nکه نماند هیچ مهمان بی نوا / هر کسی یابد غذای خود جدا\nهمچو قرآن که بمعنی هفت توست / خاص را و عام را مطعم دروست\nگفت این باری یقین شد پیش عام / که جهان در امر یزدانست رام\nهیچ برگی در نیفتد از درخت / بی قضا و حکم آن سلطان بخت\nاز دهان لقمه نشد سوی گلو / تا نگوید لقمه را حق که ادخلوا\nمیل و رغبت کان زمام آدمیست / جنبش آن رام امر آن غنیست\nدر زمینها و آسمانها ذره‌ای / پر نجنباند نگردد پره‌ای\nجز به فرمان قدیم نافذش / شرح نتوان کرد و جلدی نیست خوش\nکی شمرد برگ درختان را تمام / بی‌نهایت کی شود در نطق رام\nاین قدر بشنو که چون کلی کار / می‌نگردد جز بامر کردگار\nچون قضای حق رضای بنده شد / حکم او را بندهٔ خواهنده شد\nبی تکلف نه پی مزد و ثواب / بلک طبع او چنین شد مستطاب\nزندگی خود نخواهد بهر خوذ / نه پی ذوقی حیات مستلذ\nهرکجا امر قدم را مسلکیست / زندگی و مردگی پیشش یکیست\nبهر یزدان می‌زید نه بهر گنج / بهر یزدان می‌مرد نه از خوف رنج\nهست ایمانش برای خواست او / نه برای جنت و اشجار و جو\nترک کفرش هم برای حق بود / نه ز بیم آنک در آتش رود\nاین چنین آمد ز اصل آن خوی او / نه ریاضت نه بجست و جوی او\nآنگهان خندد که او بیند رضا / همچو حلوای شکر او را قضا\nبنده‌ای کش خوی و خلقت این بود / نه جهان بر امر و فرمانش رود\nپس چرا لابه کند او یا دعا / که بگردان ای خداوند این قضا\nمرگ او و مرگ فرزندان او / بهر حق پیشش چو حلوا در گلو\nنزع فرزندان بر آن باوفا / چون قطایف پیش شیخ بی‌نوا\nپس چراگوید دعا الا مگر / در دعا بیند رضای دادگر\nآن شفاعت و آن دعا نه از رحم خود / می‌کند آن بندهٔ صاحب رشد\nرحم خود را او همان دم سوختست / که چراغ عشق حق افروختست\nدوزخ اوصاف او عشقست و او / سوخت مر اوصاف خود را مو بمو\nهر طروقی این فروقی کی شناخت / جز دقوقی تا درین دولت بتاخت",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3085",
        "title": "بخش ۸۵ - قصهٔ دقوقی رحمة الله علیه و کراماتش",
        "content": "آن دقوقی داشت خوش دیباجه‌ای / عاشق و صاحب کرامت خواجه‌ای\nدر زمین می‌شد چو مه بر آسمان / شب‌روان راگشته زو روشن روان\nدر مقامی مسکنی کم ساختی / کم دو روز اندر دهی انداختی\nگفت در یک خانه گر باشم دو روز / عشق آن مسکن کند در من فروز\nغرة المسکن احاذره انا / انقلی یا نفس سیری للغنا\nلا اعود خلق قلبی بالمکان / کی یکون خالصا فی الامتحان\nروز اندر سیر بد شب در نماز / چشم اندر شاه باز او همچو باز\nمنقطع از خلق نه از بد خوی / منفرد از مرد و زن نه از دوی\nمشفقی خلق و نافع همچو آب / خوش شفعیی و دعااش مستجاب\nنیک و بد را مهربان و مستقر / بهتر از مادر شهی‌تر از پدر\nگفت پیغامبر شما را ای مهان / چون پدر هستم شفیق و مهربان\nزان سبب که جمله اجزای منید / جزو را از کل چرا بر می‌کنید\nجزو از کل قطع شد بی کار شد / عضو از تن قطع شد مردار شد\nتا نپیوندد بکل بار دگر / مرده باشد نبودش از جان خبر\nور بجنبد نیست آن را خود سند / عضو نو ببریده هم جنبش کند\nجزو ازین کل گر برد یکسو رود / این نه آن کلست کو ناقص شود\nقطع و وصل او نیاید در مقال / چیز ناقص گفته شد بهر مثال",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3086",
        "title": "بخش ۸۶ - بازگشتن به قصهٔ دقوقی",
        "content": "مر علی را در مثالی شیر خواند / شیر مثل او نباشد گرچه راند\nاز مثال و مثل و فرق آن بران / جانب قصهٔ دقوقی ای جوان\nآنک در فتوی امام خلق بود / گوی تقوی از فرشته می‌ربود\nآنک اندر سیر مه را مات کرد / هم ز دین‌داری او دین رشک خورد\nبا چنین تقوی و اوراد و قیام / طالب خاصان حق بودی مدام\nدر سفر معظم مرادش آن بدی / که دمی بر بندهٔ خاصی زدی\nاین همی‌گفتی چو می‌رفتی براه / کن قرین خاصگانم ای اله\nیا رب آنها راکه بشناسد دلم / بنده و بسته‌میان ومجملم\nو آنک نشناسم تو ای یزدان جان / بر من محجوبشان کن مهربان\nحضرتش گفتی که ای صدر مهین / این چه عشقست و چه استسقاست این\nمهر من داری چه می‌جویی دگر / چون خدا با تست چون جویی بشر\nاو بگفتی یا رب ای دانای راز / تو گشودی در دلم راه نیاز\nدرمیان بحر اگر بنشسته‌ام / طمع در آب سبو هم بسته‌ام\nهمچو داودم نود نعجه مراست / طمع در نعجهٔ حریفم هم بخاست\nحرص اندر عشق تو فخرست و جاه / حرص اندر غیر تو ننگ و تباه\nشهوت و حرص نران بیشی بود / و آن حیزان ننگ و بدکیشی بود\nحرص مردان از ره پیشی بود / در مخنث حرص سوی پس رود\nآن یکی حرص از کمال مردی است / و آن دگر حرص افتضاح و سردی است\nآه سری هست اینجا بس نهان / که سوی خضری شود موسی روان\nهمچو مستسقی کز آبش سیر نیست / بر هر آنچ یافتی بالله مه‌ایست\nبی نهایت حضرتست این بارگاه / صدر را بگذار صدر تست راه",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3087",
        "title": "بخش ۸۷ - سر طلب کردن موسی خضر را علیهماالسلام با کمال نبوت و قربت",
        "content": "از کلیم حق بیاموز ای کریم / بین چه می‌گوید ز مشتاقی کلیم\nبا چنین جاه و چنین پیغامبری / طالب خضرم ز خودبینی بری\nموسیا تو قوم خود را هشته‌ای / در پی نیکوپیی سرگشته‌ای\nکیقبادی رسته از خوف و رجا / چند گردی چند جویی تا کجا\nآن تو با تست و تو واقف برین / آسمانا چند پیمایی زمین\nگفت موسی این ملامت کم کنید / آفتاب و ماه را کم ره زنید\nمی‌روم تا مجمع البحرین من / تا شوم مصحوب سلطان زمن\nاجعل الخضر لامری سببا / ذاک او امضی و اسری حقبا\nسالها پرم بپر و بالها / سالها چه بود هزاران سالها\nمی‌روم یعنی نمی‌ارزد بدان / عشق جانان کم مدان از عشق نان\nاین سخن پایان ندارد ای عمو / داستان آن دقوقی را بگو",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3088",
        "title": "بخش ۸۸ - بازگشتن به قصهٔ دقوقی",
        "content": "آن دقوقی رحمة الله علیه / گفت سافرت مدی فی خافقیه\nسال و مه رفتم سفر از عشق ماه / بی‌خبر از راه حیران در اله\nپا برهنه می‌روی بر خار و سنگ / گفت من حیرانم و بی خویش و دنگ\nتو مبین این پایها را بر زمین / زانک بر دل می‌رود عاشق یقین\nاز ره و منزل ز کوتاه و دراز / دل چه داند کوست مست دل‌نواز\nآن دراز و کوته اوصاف تنست / رفتن ارواح دیگر رفتنست\nتو سفرکردی ز نطفه تا بعقل / نه بگامی بود نه منزل نه نقل\nسیر جان بی چون بود در دور و دیر / جسم ما از جان بیاموزید سیر\nسیر جسمانه رها کرد او کنون / می‌رود بی‌چون نهان در شکل چون\nگفت روزی می‌شدم مشتاق‌وار / تا ببینم در بشر انوار یار\nتا ببینم قلزمی در قطره‌ای / آفتابی درج اندر ذره‌ای\nچون رسیدم سوی یک ساحل بگام / بود بیگه گشته روز و وقت شام",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3089",
        "title": "بخش ۸۹ - نمودن مثال هفت شمع سوی ساحل",
        "content": "هفت شمع از دور دیدم ناگهان / اندر آن ساحل شتابیدم بدان\nنور شعلهٔ هر یکی شمعی از آن / بر شده خوش تا عنان آسمان\nخیره گشتم خیرگی هم خیره گشت / موج حیرت عقل را از سر گذشت\nاین چگونه شمعها افروختست / کین دو دیدهٔ خلق ازینها دوختست\nخلق جویان چراغی گشته بود / پیش آن شمعی که بر مه می‌فزود\nچشم‌بندی بد عجب بر دیده‌ها / بندشان می‌کرد یهدی من یشا",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3090",
        "title": "بخش ۹۰ - شدن آن هفت شمع بر مثال یک شمع",
        "content": "باز می‌دیدم که می‌شد هفت یک / می‌شکافد نور او جیب فلک\nباز آن یک بار دیگر هفت شد / مستی و حیرانی من زفت شد\nاتصالاتی میان شمعها / که نیاید بر زبان و گفت ما\nآنک یک دیدن کند ادارک آن / سالها نتوان نمودن از زبان\nآنک یک دم بیندش ادراک هوش / سالها نتوان شنودن آن بگوش\nچونک پایانی ندارد رو الیک / زانک لا احصی ثناء ما علیک\nپیشتر رفتم دوان کان شمعها / تا چه چیزست از نشان کبریا\nمی‌شدم بی خویش و مدهوش و خراب / تا بیفتادم ز تعجیل و شتاب\nساعتی بی‌هوش و بی‌عقل اندرین / اوفتادم بر سر خاک زمین\nباز با هوش آمدم برخاستم / در روش گویی نه سر نه پاستم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3091",
        "title": "بخش ۹۱ - نمودن آن شمعها در نظر هفت مرد",
        "content": "هفت شمع اندر نظر شد هفت مرد / نورشان می‌شد به سقف لاژورد\nپیش آن انوار نور روز درد / از صلابت نورها را می‌سترد",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3092",
        "title": "بخش ۹۲ - باز شدن آن شمعها هفت درخت",
        "content": "باز هر یک مرد شد شکل درخت / چشمم از سبزی ایشان نیکبخت\nزانبهی برگ پیدا نیست شاخ / برگ هم گم گشته از میوهٔ فراخ\nهر درختی شاخ بر سدره زده / سدره چه بود از خلا بیرون شده\nبیخ هر یک رفته در قعر زمین / زیرتر از گاو و ماهی بد یقین\nبیخشان از شاخ خندان‌روی‌تر / عقل از آن اشکالشان زیر و زبر\nمیوه‌ای که بر شکافیدی ز زور / همچو آب از میوه جستی برق نور",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3093",
        "title": "بخش ۹۳ - مخفی بودن آن درختان ازچشم خلق",
        "content": "این عجب‌تر که بریشان می‌گذشت / صد هزاران خلق از صحرا و دشت\nز آرزوی سایه جان می‌باختند / از گلیمی سایه‌بان می‌ساختند\nسایهٔ آن را نمی‌دیدند هیچ / صد تفو بر دیده‌های پیچ پیچ\nختم کرده قهر حق بر دیده‌ها / که نبیند ماه را بیند سها\nذره‌ای را بیند و خورشید نه / لیک از لطف و کرم نومید نه\nکاروانها بی نوا وین میوه‌ها / پخته می‌ریزد چه سحرست ای خدا\nسیب پوسیده همی‌چیدند خلق / درهم افتاده بیغما خشک‌حلق\nگفته هر برگ و شکوفه آن غصون / دم بدم یا لیت قوم یعلمون\nبانگ می‌آمد ز سوی هر درخت / سوی ما آیید خلق شوربخت\nبانگ می‌آمد ز غیرت بر شجر / چشمشان بستیم کلا لا وزر\nگر کسی می‌گفتشان کین سو روید / تا ازین اشجار مستسعد شوید\nجمله می‌گفتند کین مسکین مست / از قضاء الله دیوانه شدست\nمغز این مسکین ز سودای دراز / وز ریاضت گشت فاسد چون پیاز\nاو عجب می‌ماند یا رب حال چیست / خلق را این پرده و اضلال چیست\nخلق گوناگون با صد رای و عقل / یک قدم آن سو نمی‌آرند نقل\nعاقلان و زیرکانشان ز اتفاق / گشته منکر زین چنین باغی و عاق\nیا منم دیوانه و خیره شده / دیو چیزی مرا مرا بر سر زده\nچشم می‌مالم بهر لحظه که من / خواب می‌بینم خیال اندر زمن\nخواب چه بود بر درختان می‌روم / میوه‌هاشان می‌خورم چون نگروم\nباز چون من بنگرم در منکران / که همی‌گیرند زین بستان کران\nبا کمال احتیاج و افتقار / ز آرزوی نیم غوره جانسپار\nز اشتیاق و حرص یک برگ درخت / می‌زنند این بی‌نوایان آه سخت\nدر هزیمت زین درخت و زین ثمار / این خلایق صد هزار اندر هزار\nباز می‌گویم عجب من بی‌خودم / دست در شاخ خیالی در زدم\nحتی اذا ما استیاس الرسل بگو / تا بظنوا انهم قد کذبوا\nاین قرائت خوان که تخفیف کذب / این بود که خویش بیند محتجب\nدر گمان افتاد جان انبیا / ز اتفاق منکری اشقیا\nجائهم بعد التشکک نصرنا / ترکشان گو بر درخت جان بر آ\nمی‌خور و می‌ده بدان کش روزیست / هر دم و هر لحظه سحرآموزیست\nخلق‌گویان ای عجب این بانگ چیست / چونک صحرا از درخت و بر تهیست\nگیج گشتیم از دم سوداییان / که به نزدیک شما باغست و خوان\nچشم می‌مالیم اینجا باغ نیست / یا بیابانیست یا مشکل رهیست\nای عجب چندین دراز این گفت و گو / چون بود بیهوده ور خود هست کو\nمن همی‌گویم چو ایشان ای عجب / این چنین مهری چرا زد صنع رب\nزین تنازعها محمد در عجب / در تعجب نیز مانده بولهب\nزین عجب تا آن عجب فرقیست ژرف / تا چه خواهد کرد سلطان شگرف\nای دقوقی تیزتر ران هین خموش / چند گویی چند چون قحطست گوش",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3094",
        "title": "بخش ۹۴ - یک درخت شدن آن هفت درخت",
        "content": "گفت راندم پیشتر من نیکبخت / باز شد آن هفت جمله یک درخت\nهفت می‌شد فرد می‌شد هر دمی / من چه سان می‌گشتم ازحیرت همی\nبعد از آن دیدم درختان در نماز / صف کشیده چون جماعت کرده ساز\nیک درخت از پیش مانند امام / دیگران اندر پس او در قیام\nآن قیام و آن رکوع و آن سجود / از درختان بس شگفتم می‌نمود\nیاد کردم قول حق را آن زمان / گفت النجم و شجر را یسجدان\nاین درختان را نه زانو نه میان / این چه ترتیب نمازست آنچنان\nآمد الهام خدا کای با فروز / می عجب داری ز کار ما هنوز",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3095",
        "title": "بخش ۹۵ - هفت مرد شدن آن هفت درخت",
        "content": "بعد دیری گشت آنها هفت مرد / جمله در قعده پی یزدان فرد\nچشم می‌مالم که آن هفت ارسلان / تا کیانند و چه دارند از جهان\nچون به نزدیکی رسیدم من ز راه / کردم ایشان را سلام از انتباه\nقوم گفتندم جواب آن سلام / ای دقوقی مفخر و تاج کرام\nگفتم آخر چون مرا بشناختند / پیش ازین بر من نظر ننداختند\nاز ضمیر من بدانستند زود / یکدگر را بنگریدند از فرود\nپاسخم دادند خندان کای عزیز / این بپوشیدست اکنون بر تو نیز\nبر دلی کو در تحیر با خداست / کی شود پوشیده راز چپ و راست\nگفتم ار سوی حقایق بشکفند / چون ز اسم حرف رسمی واقفند\nگفت اگر اسمی شود غیب از ولی / آن ز استغراق دان نه از جاهلی\nبعد از آن گفتند ما را آرزوست / اقتدا کردن به تو ای پاک دوست\nگفتم آری لیک یک ساعت که من / مشکلاتی دارم از دور زمن\nتا شود آن حل به صحبتهای پاک / که به صحبت روید انگوری ز خاک\nدانهٔ پرمغز با خاک دژم / خلوتی و صحبتی کرد از کرم\nخویشتن در خاک کلی محو کرد / تا نماندش رنگ و بو و سرخ و زرد\nاز پس آن محو قبض او نماند / پرگشاد و بسط شد مرکب براند\nپیش اصل خویش چون بی‌خویش شد / رفت صورت جلوهٔ معنیش شد\nسر چنین کردند هین فرمان تراست / تف دل از سر چنین کردن بخاست\nساعتی با آن گروه مجتبی / چون مراقب گشتم و از خود جدا\nهم در آن ساعت ز ساعت رست جان / زانک ساعت پیر گرداند جوان\nجمله تلوینها ز ساعت خاستست / رست از تلوین که از ساعت برست\nچون ز ساعت ساعتی بیرون شوی / چون نماند محرم بی‌چون شوی\nساعت از بی‌ساعتی آگاه نیست / زانکش آن سو جز تحیر راه نیست\nهر نفر را بر طویله خاص او / بسته‌اند اندر جهان جست و جو\nمنتصب بر هر طویله رایضی / جز بدستوری نیاید رافضی\nاز هوس گر از طویله بسکلد / در طویله دیگران سر در کند\nدر زمان آخرجیان چست خوش / گوشهٔ افسار او گیرند و کش\nحافظان را گر نبینی ای عیار / اختیارت را ببین بی اختیار\nاختیاری می‌کنی و دست و پا / بر گشادستت چرا حسبی چرا\nروی در انکار حافظ برده‌ای / نام تهدیدات نفسش کرده‌ای",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3096",
        "title": "بخش ۹۶ - پیش رفتن دقوقی رحمة الله علیه به امامت",
        "content": "این سخن پایان ندارد تیز دو / هین نماز آمد دقوقی پیش رو\nای یگانه هین دوگانه بر گزار / تا مزین گردد از تو روزگار\nای امام چشم‌روشن در صلا / چشم روشن باید ایدر پیشوا\nدر شریعت هست مکروه ای کیا / در امامت پیش کردن کور را\nگرچه حافظ باشد و چست و فقیه / چشم‌روشن به وگر باشد سفیه\nکور را پرهیز نبود از قذر / چشم باشد اصل پرهیز و حذر\nاو پلیدی را نبیند در عبور / هیچ مؤمن را مبادا چشم کور\nکور ظاهر در نجاسهٔ ظاهرست / کور باطن در نجاسات سرست\nاین نجاسهٔ ظاهر از آبی رود / آن نجاسهٔ باطن افزون می‌شود\nجز به آب چشم نتوان شستن آن / چون نجاسات بواطن شد عیان\nچون نجس خواندست کافر را خدا / آن نجاست نیست بر ظاهر ورا\nظاهر کافر ملوث نیست زین / آن نجاست هست در اخلاق و دین\nاین نجاست بویش آید بیست گام / و آن نجاست بویش از ری تا بشام\nبلک بویش آسمانها بر رود / بر دماغ حور و رضوان بر شود\nاینچ می‌گویم به قدر فهم تست / مردم اندر حسرت فهم درست\nفهم آبست و وجود تن سبو / چون سبو بشکست ریزد آب ازو\nاین سبو را پنج سوراخست ژرف / اندرو نه آب ماند خود نه برف\nامر غضوا غضة ابصارکم / هم شنیدی راست ننهادی تو سم\nاز دهانت نطق فهمت را برد / گوش چون ریگست فهمت را خورد\nهمچنین سوراخهای دیگرت / می‌کشاند آب فهم مضمرت\nگر ز دریا آب را بیرون کنی / بی عوض آن بحر را هامون کنی\nبیگهست ار نه بگویم حال را / مدخل اعواض را و ابدال را\nکان عوضها و آن بدلها بحر را / از کجا آید ز بعد خرجها\nصد هزاران جانور زو می‌خورند / ابرها هم از برونش می‌برند\nباز دریا آن عوضها می‌کشد / از کجا دانند اصحاب رشد\nقصه‌ها آغاز کردیم از شتاب / ماند بی مخلص درون این کتاب\nای ضیاء الحق حسام الدین راد / که فلک و ارکان چو تو شاهی نزاد\nتو بنادر آمدی در جان و دل / ای دل و جان از قدوم تو خجل\nچند کردم مدح قوم ما مضی / قصد من زانها تو بودی ز اقتضا\nخانهٔ خود را شناسد خود دعا / تو بنام هر که خواهی کن ثنا\nبهر کتمان مدیح از نا محل / حق نهادست این حکایات و مثل\nگر چه آن مدح از تو هم آمد خجل / لیک بپذیرد خدا جهد المقل\nحق پذیرد کسره‌ای دارد معاف / کز دو دیدهٔ کور دو قطره کفاف\nمرغ و ماهی داند آن ابهام را / که ستودم مجمل این خوش‌نام را\nتا برو آه حسودان کم وزد / تا خیالش را به دندان کم گزد\nخود خیالش را کجا یابد حسود / در وثاق موش طوطی کی غنود\nآن خیال او بود از احتیال / موی ابروی ویست آن نه هلال\nمدح تو گویم برون از پنج و هفت / بر نویس اکنون دقوقی پیش رفت",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3097",
        "title": "بخش ۹۷ - پیش رفتن دقوقی به امامت آن قوم",
        "content": "در تحیات و سلام الصالحین / مدح جملهٔ انبیا آمد عجین\nمدحها شد جملگی آمیخته / کوزه‌ها در یک لگن در ریخته\nزانک خود ممدوح جز یک بیش نیست / کیشها زین روی جز یک کیش نیست\nدان که هر مدحی بنور حق رود / بر صور و اشخاص عاریت بود\nمدحها جز مستحق را کی کنند / لیک بر پنداشت گم‌ره می‌شوند\nهمچو نوری تافته بر حایطی / حایط آن انوار را چون رابطی\nلاجرم چون سایه سوی اصل راند / ضال مه گم کرد و ز استایش بماند\nیا ز چاهی عکس ماهی وا نمود / سر بچه در کرد و آن را می‌ستود\nدر حقیقت مادح ماهست او / گرچه جهل او بعکسش کرد رو\nمدح او مه‌راست نه آن عکس را / کفر شد آن چون غلط شد ماجرا\nکز شقاوت گشت گم‌ره آن دلیر / مه به بالا بود و او پنداشت زیر\nزین بتان خلقان پریشان می‌شوند / شهوت رانده پشیمان می‌شوند\nزآنک شهوت با خیالی رانده است / وز حقیقت دورتر وا مانده است\nبا خیالی میل تو چون پر بود / تا بدان پر بر حقیقت بر شود\nچون براندی شهوتی پرت بریخت / لنگ گشتی و آن خیال از تو گریخت\nپر نگه دار و چنین شهوت مران / تا پر میلت برد سوی جنان\nخلق پندارند عشرت می‌کنند / بر خیالی پر خود بر می‌کنند\nوام‌دار شرح این نکته شدم / مهلتم ده معسرم زان تن زدم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3098",
        "title": "بخش ۹۸ - اقتدا کردن قوم از پس دقوقی",
        "content": "پیش در شد آن دقوقی در نماز / قوم همچون اطلس آمد او طراز\nاقتدا کردند آن شاهان قطار / در پی آن مقتدای نامدار\nچونک با تکبیرها مقرون شدند / همچو قربان از جهان بیرون شدند\nمعنی تکبیر اینست ای امام / کای خدا پیش تو ما قربان شدیم\nوقت ذبح الله اکبر می‌کنی / همچنین در ذبح نفس کشتنی\nتن چو اسمعیل و جان همچون خلیل / کرد جان تکبیر بر جسم نبیل\nگشت کشته تن ز شهوتها و آز / شد به بسم الله بسمل در نماز\nچون قیامت پیش حق صفها زده / در حساب و در مناجات آمده\nایستاده پیش یزدان اشک‌ریز / بر مثال راست‌خیز رستخیز\nحق همی‌گوید چه آوردی مرا / اندرین مهلت که دادم من ترا\nعمر خود را در چه پایان برده‌ای / قوت و قوت در چه فانی کرده‌ای\nگوهر دیده کجا فرسوده‌ای / پنج حس را در کجا پالوده‌ای\nچشم و هوش و گوش و گوهرهای عرش / خرج کردی چه خریدی تو ز فرش\nدست و پا دادمت چون بیل و کلند / من ببخشیدم ز خود آن کی شدند\nهمچنین پیغامهای دردگین / صد هزاران آید از حضرت چنین\nدر قیام این کفتها دارد رجوع / وز خجالت شد دوتا او در رکوع\nقوت استادن از خجلت نماند / در رکوع از شرم تسبیحی بخواند\nباز فرمان می‌رسد بردار سر / از رکوع و پاسخ حق بر شمر\nسر بر آرد از رکوع آن شرمسار / باز اندر رو فتد آن خام‌کار\nباز فرمان آیدش بردار سر / از سجود و وا ده از کرده خبر\nسر بر آرد او دگر ره شرمسار / اندر افتد باز در رو همچو مار\nباز گوید سر بر آر و باز گو / که بخواهم جست از تو مو بمو\nقوت پا ایستادن نبودش / که خطاب هیبتی بر جان زدش\nپس نشیند قعده زان بار گران / حضرتش گوید سخن گو با بیان\nنعمتت دادم بگو شکرت چه بود / دادمت سرمایه هین بنمای سود\nرو بدست راست آرد در سلام / سوی جان انبیا و آن کرام\nیعنی ای شاهان شفاعت کین لئیم / سخت در گل ماندش پای و گلیم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3099",
        "title": "بخش ۹۹ - بیان اشارت سلام سوی دست راست در قیامت از هیبت محاسبه حق از",
        "content": "انبیا گویند روز چاره رفت / چاره آنجا بود و دست‌افزار زفت\nمرغ بی‌هنگامی ای بدبخت رو / ترک ما گو خون ما اندر مشو\nرو بگرداند به سوی دست چپ / در تبار و خویش گویندش که خپ\nهین جواب خویش گو با کردگار / ما کییم ای خواجه دست از ما بدار\nنه ازین سو نه از آن سو چاره شد / جان آن بیچاره‌دل صد پاره شد\nاز همه نومید شد مسکین کیا / پس برآرد هر دو دست اندر دعا\nکز همه نومید گشتم ای خدا / اول و آخر توی و منتها\nدر نماز این خوش اشارتها ببین / تا بدانی کین بخواهد شد یقین\nبچه بیرون آر از بیضه نماز / سر مزن چون مرغ بی تعظیم و ساز",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3100",
        "title": "بخش ۱۰۰ - شنیدن دقوقی در میان نماز افغان  آن کشتی کی غرق خواست شدن",
        "content": "آن دقوقی در امامت کرد ساز / اندر آن ساحل در آمد در نماز\nو آن جماعت در پی او در قیام / اینت زیبا قوم و بگزیده امام\nناگهان چشمش سوی دریا فتاد / چون شنید از سوی دریا داد داد\nدر میان موج دید او کشتیی / در قضا و در بلا و زشتیی\nهم شب و هم ابر و هم موج عظیم / این سه تاریکی و از غرقاب بیم\nتند بادی همچو عزرائیل خاست / موجها آشوفت اندر چپ و راست\nاهل کشتی از مهابت کاسته / نعره وا ویلها برخاسته\nدستها در نوحه بر سر می‌زدند / کافر و ملحد همه مخلص شدند\nبا خدا با صد تضرع آن زمان / عهدها و نذرها کرده بجان\nسر برهنه در سجود آنها که هیچ / رویشان قبله ندید از پیچ پیچ\nگفته که بی‌فایده‌ست این بندگی / آن زمان دیده در آن صد زندگی\nاز همه اومید ببریده تمام / دوستان و خال و عم بابا و مام\nزاهد و فاسق شد آن دم متقی / همچو در هنگام جان کندن شقی\nنه ز چپشان چاره بود و نه ز راست / حیله‌ها چون مرد هنگام دعاست\nدر دعا ایشان و در زاری و آه / بر فلک زیشان شده دود سیاه\nدیو آن دم از عداوت بین بین / بانگ زد کای سگ‌پرستان علتین\nمرگ و جسک ای اهل انکار و نفاق / عاقبت خواهد بدن این اتفاق\nچشمتان تر باشد از بعد خلاص / که شوید از بهر شهوت دیو خاص\nیادتان ناید که روزی در خطر / دستتان بگرفت یزدان از قدر\nاین همی‌آمد ندا از دیو لیک / این سخن را نشنود جز گوش نیک\nراست فرمودست با ما مصطفی / قطب و شاهنشاه و دریای صفا\nکانچ جاهل دید خواهد عاقبت / عاقلان بینند ز اول مرتبت\nکارها ز آغاز اگر غیبست و سر / عاقل اول دید و آخر آن مصر\nاولش پوشیده باشد و آخر آن / عاقل و جاهل ببیند در عیان\nگر نبینی واقعهٔ غیب ای عنود / حزم را سیلاب کی اندر ربود\nحزم چه بود بدگمانی بر جهان / دم بدم بیند بلای ناگهان",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3101",
        "title": "بخش ۱۰۱ - تصورات مرد حازم",
        "content": "آنچنانک ناگهان شیری رسید / مرد را بربود و در بیشه کشید\nاو چه اندیشد در آن بردن ببین / تو همان اندیش ای استاد دین\nمی‌کشد شیر قضا در بیشه‌ها / جان ما مشغول کار و پیشه‌ها\nآنچنانک از فقر می‌ترسند خلق / زیر آب شور رفته تا به حلق\nگر بترسندی از آن فقرآفرین / گنجهاشان کشف گشتی در زمین\nجمله‌شان از خوف غم در عین غم / در پی هستی فتاده در عدم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3102",
        "title": "بخش ۱۰۲ - دعا و شفاعت دقوقی در خلاص کشتی",
        "content": "چون دقوقی آن قیامت را بدید / رحم او جوشید و اشک او دوید\nگفت یا رب منگر اندر فعلشان / دستشان گیر ای شه نیکو نشان\nخوش سلامتشان به ساحل با زبر / ای رسیده دست تو در بحر و بر\nای کریم و ای رحیم سرمدی / در گذار از بدسگالان این بدی\nای بداده رایگان صد چشم و گوش / بی ز رشوت بخش کرده عقل و هوش\nپیش از استحقاق بخشیده عطا / دیده از ما جمله کفران و خطا\nای عظیم از ما گناهان عظیم / تو توانی عفو کردن در حریم\nما ز آز و حرص خود را سوختیم / وین دعا را هم ز تو آموختیم\nحرمت آن که دعا آموختی / در چنین ظلمت چراغ افروختی\nهمچنین می‌رفت بر لفظش دعا / آن زمان چون مادران با وفا\nاشک می‌رفت از دو چشمش و آن دعا / بی خود از وی می بر آمد بر سما\nآن دعای بی خودان خود دیگرست / آن دعا زو نیست گفت داورست\nآن دعا حق می‌کند چون او فناست / آن دعا و آن اجابت از خداست\nواسطهٔ مخلوق نه اندر میان / بی‌خبر زان لابه کردن جسم و جان\nبندگان حق رحیم و بردبار / خوی حق دارند در اصلاح کار\nمهربان بی‌رشوتان یاری‌گران / در مقام سخت و در روز گران\nهین بجو این قوم را ای مبتلا / هین غنیمت دارشان پیش از بلا\nرست کشتی از دم آن پهلوان / واهل کشتی را بجهد خود گمان\nکه مگر بازوی ایشان در حذر / بر هدف انداخت تیری از هنر\nپا رهاند روبهان را در شکار / و آن زدم دانند روباهان غرار\nعشقها با دم خود بازند کین / می‌رهاند جان ما را در کمین\nروبها پا را نگه دار از کلوخ / پا چو نبود دم چه سود ای چشم‌شوخ\nما چو روباهان و پای ما کرام / می‌رهاندمان ز صدگون انتقام\nحیلهٔ باریک ما چون دم ماست / عشقها بازیم با دم چپ و راست\nدم بجنبانیم ز استدلال و مکر / تا که حیران ماند از ما زید و بکر\nطالب حیرانی خلقان شدیم / دست طمع اندر الوهیت زدیم\nتا بافسون مالک دلها شویم / این نمی‌بینیم ما کاندر گویم\nدر گوی و در چهی ای قلتبان / دست وا دار از سبال دیگران\nچون به بستانی رسی زیبا و خوش / بعد از آن دامان خلقان گیر و کش\nای مقیم حبس چار و پنج و شش / نغز جایی دیگران را هم بکش\nای چو خربنده حریف کون خر / بوسه گاهی یافتی ما را ببر\nچون ندادت بندگی دوست دست / میل شاهی از کجاات خاستست\nدر هوای آنک گویندت زهی / بسته‌ای در گردن جانت زهی\nروبها این دم حیلت را بهل / وقف کن دل بر خداوندان دل\nدر پناه شیر کم ناید کباب / روبها تو سوی جیفه کم شتاب\nتو دلا منظور حق آنگه شوی / که چو جزوی سوی کل خود روی\nحق همی‌گوید نظرمان در دلست / نیست بر صورت که آن آب و گلست\nتو همی‌گویی مرا دل نیز هست / دل فراز عرش باشد نه به پست\nدر گل تیره یقین هم آب هست / لیک زان آبت نشاید آب‌دست\nزانک گر آبست مغلوب گلست / پس دل خود را مگو کین هم دلست\nآن دلی کز آسمانها برترست / آن دل ابدال یا پیغامبرست\nپاک گشته آن ز گل صافی شده / در فزونی آمده وافی شده\nترک گل کرده سوی بحر آمده / رسته از زندان گل بحری شده\nآب ما محبوس گل ماندست هین / بحر رحمت جذب کن ما را ز طین\nبحر گوید من ترا در خود کشم / لیک می‌لافی که من آب خوشم\nلاف تو محروم می‌دارد ترا / ترک آن پنداشت کن در من درآ\nآب گل خواهد که در دریا رود / گل گرفته پای آب و می‌کشد\nگر رهاند پای خود از دست گل / گل بماند خشک و او شد مستقل\nآن کشیدن چیست از گل آب را / جذب تو نقل و شراب ناب را\nهمچنین هر شهوتی اندر جهان / خواه مال و خواه جاه و خواه نان\nهر یکی زینها ترا مستی کند / چون نیابی آن خمارت می‌زند\nاین خمار غم دلیل آن شدست / که بدان مفقود مستی‌ات بدست\nجز به اندازهٔ ضرورت زین مگیر / تا نگردد غالب و بر تو امیر\nسر کشیدی تو که من صاحب‌دلم / حاجت غیری ندارم واصلم\nآنچنانک آب در گل سر کشد / که منم آب و چرا جویم مدد\nدل تو این آلوده را پنداشتی / لاجرم دل ز اهل دل برداشتی\nخود روا داری که آن دل باشد این / کو بود در عشق شیر و انگبین\nلطف شیر و انگبین عکس دلست / هر خوشی را آن خوش از دل حاصلست\nپس بود دل جوهر و عالم عرض / سایهٔ دل چون بود دل را غرض\nآن دلی کو عاشق مالست و جاه / یا زبون این گل و آب سیاه\nیا خیالاتی که در ظلمات او / می‌پرستدشان برای گفت و گو\nدل نباشد غیر آن دریای نور / دل نظرگاه خدا وانگاه کور\nنه دل اندر صد هزاران خاص و عام / در یکی باشد کدامست آن کدام\nریزهٔ دل را بهل دل را بجو / تا شود آن ریزه چون کوهی ازو\nدل محیطست اندرین خطهٔ وجود / زر همی‌افشاند از احسان و جود\nاز سلام حق سلامیها نثار / می‌کند بر اهل عالم اختیار\nهر که را دامن درستست و معد / آن نثار دل بر آنکس می‌رسد\nدامن تو آن نیازست و حضور / هین منه در دامن آن سنگ فجور\nتا ندرد دامنت زان سنگها / تا بدانی نقد را از رنگها\nسنگ پر کردی تو دامن از جهان / هم ز سنگ سیم و زر چون کودکان\nاز خیال سیم و زر چون زر نبود / دامن صدقت درید و غم فزود\nکی نماید کودکان را سنگ سنگ / تا نگیرد عقل دامنشان به چنگ\nپیر عقل آمد نه آن موی سپید / مو نمی‌گنجد درین بخت و امید",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3103",
        "title": "بخش ۱۰۳ - انکار کردن آن جماعت بر دعا و شفاعت دقوقی و پریدن ایشان و ",
        "content": "چون رهید آن کشتی و آمد بکام / شد نماز آن جماعت هم تمام\nفجفجی افتادشان با همدگر / کین فضولی کیست از ما ای پدر\nهر یکی با آن دگر گفتند سر / از پس پشت دقوقی مستتر\nگفت هر یک من نکردستم کنون / این دعا نه از برون نه از درون\nگفت مانا این امام ما ز درد / بوالفضولانه مناجاتی بکرد\nگفت آن دیگر که ای یار یقین / مر مرا هم می‌نماید این چنین\nاو فضولی بوده است از انقباض / کرد بر مختار مطلق اعتراض\nچون نگه کردم سپس تا بنگرم / که چه می‌گویند آن اهل کرم\nیک ازیشان را ندیدم در مقام / رفته بودند از مقام خود تمام\nنه به چپ نه راست نه بالا نه زیر / چشم تیز من نشد بر قوم چیر\nدرها بودند گویی آب گشت / نه نشان پا و نه گردی بدشت\nدر قباب حق شدند آن دم همه / در کدامین روضه رفتند آن رمه\nدرتحیر ماندم کین قوم را / چون بپوشانید حق بر چشم ما\nآنچنان پنهان شدند از چشم او / مثل غوطهٔ ماهیان در آب جو\nسالها درحسرت ایشان بماند / عمرها در شوق ایشان اشک راند\nتو بگویی مرد حق اندر نظر / کی در آرد با خدا ذکر بشر\nخر ازین می‌خسپد اینجا ای فلان / که بشر دیدی تو ایشان را نه جان\nکار ازین ویران شدست ای مرد خام / که بشر دیدی مر ایشان را چو عام\nتو همان دیدی که ابلیس لعین / گفت من از آتشم آدم ز طین\nچشم ابلیسانه را یک دم ببند / چند بینی صورت آخر چند چند\nای دقوقی با دو چشم همچو جو / هین مبر اومید ایشان را بجو\nهین بجو که رکن دولت جستن است / هر گشادی در دل اندر بستن است\nاز همه کار جهان پرداخته / کو و کو می‌گو بجان چون فاخته\nنیک بنگر اندرین ای محتجب / که دعا را بست حق در استجب\nهر که را دل پاک شد از اعتلال / آن دعااش می‌رود تا ذوالجلال",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3104",
        "title": "بخش ۱۰۴ - باز شرح کردن حکایت آن طالب روزی حلال بی کسب و رنج در عهد ",
        "content": "یادم آمد آن حکایت کان فقیر / روز و شب می‌کرد افغان و نفیر\nوز خدا می‌خواست روزی حلال / بی شکار و رنج و کسب و انتقال\nپیش ازین گفتیم بعضی حال او / لیک تعویق آمد و شد پنج‌تو\nهم بگوییمش کجا خواهد گریخت / چون ز ابر فضل حق حکمت بریخت\nصاحب گاوش بدید و گفت هین / ای بظلمت گاو من گشته رهین\nهین چراکشتی بگو گاو مرا / ابله طرار انصاف اندر آ\nگفت من روزی ز حق می‌خواستم / قبله را از لابه می‌آراستم\nآن دعای کهنه‌ام شد مستجاب / روزی من بود کشتم نک جواب\nاو ز خشم آمد گریبانش گرفت / چند مشتی زد به رویش ناشکفت",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3105",
        "title": "بخش ۱۰۵ - رفتن هر دو خصم نزد داود علیه السلام",
        "content": "می‌کشیدش تا به داود نبی / که بیا ای ظالم گیج غبی\nحجت بارد رها کن ای دغا / عقل در تن آور و با خویش آ\nاین چه می‌گویی دعا چه بود مخند / بر سر و و ریش من و خویش ای لوند\nگفت من با حق دعاها کرده‌ام / اندرین لابه بسی خون خورده‌ام\nمن یقین دارم دعا شد مستجاب / سر بزن بر سنگ ای منکرخطاب\nگفت گرد آیید هین یا مسلمین / ژاژ بینید و فشار این مهین\nای مسلمانان دعا مال مرا / چون از آن او کند بهر خدا\nگر چنین بودی همه عالم بدین / یک دعا املاک بردندی بکین\nگر چنین بودی گدایان ضریر / محتشم گشته بدندی و امیر\nروز و شب اندر دعااند و ثنا / لابه‌گویان که تو ده‌مان ای خدا\nتا تو ندهی هیچ کس ندهد یقین / ای گشاینده تو بگشا بند این\nمکسب کوران بود لابه و دعا / جز لب نانی نیابند از عطا\nخلق گفتند این مسلمان راست‌گوست / وین فروشندهٔ دعاها ظلم‌جوست\nاین دعا کی باشد از اسباب ملک / کی کشید این را شریعت خود بسلک\nبیع و بخشش یا وصیت یا عطا / یا ز جنس این شود ملکی ترا\nدر کدامین دفترست این شرع نو / گاو را تو باز ده یا حبس رو\nاو به سوی آسمان می‌کرد رو / واقعهٔ ما را نداند غیر تو\nدر دل من آن دعا انداختی / صد امید اندر دلم افراختی\nمن نمی‌کردم گزافه آن دعا / همچو یوسف دیده بودم خوابها\nدید یوسف آفتاب و اختران / پیش او سجده‌کنان چون چاکران\nاعتمادش بود بر خواب درست / در چه و زندان جز آن را می‌نجست\nز اعتماد او نبودش هیچ غم / از غلامی وز ملام و بیش و کم\nاعتمادی داشت او بر خواب خویش / که چو شمعی می‌فروزیدش ز پیش\nچون در افکندند یوسف را به چاه / بانگ آمد سمع او را از اله\nکه تو روزی شه شوی ای پهلوان / تا بمالی این جفا در رویشان\nقایل این بانگ ناید در نظر / لیک دل بشناخت قایل را ز اثر\nقوتی و راحتی و مسندی / در میان جان فتادش زان ندا\nچاه شد بر وی بدان بانگ جلیل / گلشن و بزمی چو آتش بر خلیل\nهر جفا که بعد از آنش می‌رسید / او بدان قوت بشادی می‌کشید\nهمچنانک ذوق آن بانگ الست / در دل هر مؤمنی تا حشر هست\nتا نباشد در بلاشان اعتراض / نه ز امر و نهی حقشان انقباض\nلقمهٔ حکمی که تلخی می‌نهد / گلشکر آن را گوارش می‌دهد\nگلشکر آن را که نبود مستند / لقمه را ز انکار او قی می‌کند\nهر که خوابی دید از روز الست / مست باشد در ره طاعات مست\nمی‌کشد چون اشتر مست این جوال / بی فتور و بی گمان و بی ملال\nکفک تصدیقش بگرد پوز او / شد گواه مستی و دلسوز او\nاشتر از قوت چو شیر نر شده / زیر ثقل بار اندک‌خور شده\nز آرزوی ناقه صد فاقه برو / می‌نماید کوه پیشش تار مو\nدر الست آنکو چنین خوابی ندید / اندرین دنیا نشد بنده و مرید\nور بشد اندر تردد صد دله / یک زمان شکرستش و سالی گله\nپای پیش و پای پس در راه دین / می‌نهد با صد تردد بی یقین\nوام‌دار شرح اینم نک گرو / ور شتابستت ز الم نشرح شنو\nچون ندارد شرح این معنی کران / خر به سوی مدعی گاو ران\nگفت کورم خواند زین جرم آن دغا / بس بلیسانه قیاسست ای خدا\nمن دعا کورانه کی می‌کرده‌ام / جز به خالق کدیه کی آورده‌ام\nکور از خلقان طمع دارد ز جهل / من ز تو کز تست هر دشوار سهل\nآن یکی کورم ز کوران بشمرید / او نیاز جان و اخلاصم ندید\nکوری عشقست این کوری من / حب یعمی و یصمست ای حسن\nکورم از غیر خدا بینا بدو / مقتضای عشق این باشد نکو\nتو که بینایی ز کورانم مدار / دایرم برگرد لطفت ای مدار\nآنچنانک یوسف صدیق را / خواب بنمودی و گشتش متکا\nمر مرا لطف تو هم خوابی نمود / آن دعای بی‌حدم بازی نبود\nمی‌نداند خلق اسرار مرا / ژاژ می‌دانند گفتار مرا\nحقشان است و کی داند راز غیب / غیر علام سر و ستار عیب\nخصم گفتش رو به من کن حق بگو / رو چه سوی آسمان کردی عمو\nشید می‌آری غلط می‌افکنی / لاف عشق و لاف قربت می‌زنی\nبا کدامین روی چون دل‌مرده‌ای / روی سوی آسمانها کرده‌ای\nغلغلی در شهر افتاده ازین / آن مسلمان می‌نهد رو بر زمین\nکای خدا این بنده را رسوا مکن / گر بدم هم سر من پیدا مکن\nتو همی‌دانی و شبهای دراز / که همی‌خواندم ترا با صد نیاز\nپیش خلق این را اگر خود قدر نیست / پیش تو همچون چراغ روشنیست",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3106",
        "title": "بخش ۱۰۶ - شنیدن داود علیه السلام سخن هر دو خصم وسال کردن از مدعی عل",
        "content": "چونک داود نبی آمد برون / گفت هین چونست این احوال چون\nمدعی گفت ای نبی الله داد / گاو من در خانه او در فتاد\nکشت گاوم را بپرسش که چرا / گاو من کشت او بیان کن ماجرا\nگفت داودش بگو ای بوالکرم / چون تلف کردی تو ملک محترم\nهین پراکنده مگو حجت بیار / تا به یک سو گردد این دعوی و کار\nگفت ای داود بودم هفت سال / روز و شب اندر دعا و در سؤال\nاین همی‌جستم ز یزدان کای خدا / روزیی خواهم حلال و بی عنا\nمرد و زن بر ناله من واقف‌اند / کودکان این ماجرا را واصف‌اند\nتو بپرس از هر که خواهی این خبر / تا بگوید بی شکنجه بی ضرر\nهم هویدا پرس و هم پنهان ز خلق / که چه می‌گفت این گدای ژنده‌دلق\nبعد این جمله دعا و این فغان / گاوی اندر خانه دیدم ناگهان\nچشم من تاریک شد نه بهر لوت / شادی آن که قبول آمد قنوت\nکشتم آن را تا دهم در شکر آن / که دعای من شنود آن غیب‌دان",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3107",
        "title": "بخش ۱۰۷ - حکم کردن داود علیه السلام برکشندهٔ گاو",
        "content": "گفت داود این سخنها را بشو / حجت شرعی درین دعوی بگو\nتو روا داری که من بی حجتی / بنهم اندر شهر باطل سنتی\nاین کی بخشیدت خریدی وارثی / ریع را چون می‌ستانی حارثی\nکسب را همچون زراعت دان عمو / تا نکاری دخل نبود آن تو\nآنچ کاری بدروی آن آن تست / ورنه این بی‌داد بر تو شد درست\nرو بده مال مسلمان کژ مگو / رو بجو وام و بده باطل مجو\nگفت ای شه تو همین می‌گوییم / که همی‌گویند اصحاب ستم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3108",
        "title": "بخش ۱۰۸ - تضرع آن شخص از داوری داود علیه السلام",
        "content": "سجده کرد و گفت کای دانای سوز / در دل داود انداز آن فروز\nدر دلش نه آنچ تو اندر دلم / اندر افکندی براز ای مفضلم\nاین بگفت و گریه در شد های های / تا دل داود بیرون شد ز جای\nگفت هین امروز ای خواهان گاو / مهلتم ده وین دعاوی را مکاو\nتا روم من سوی خلوت در نماز / پرسم این احوال از دانای راز\nخوی دارم در نماز این التفات / معنی قرة عینی فی الصلوة\nروزن جانم گشادست از صفا / می‌رسد بی واسطه نامهٔ خدا\nنامه و باران و نور از روزنم / می‌فتد در خانه‌ام از معدنم\nدوزخست آن خانه کان بی روزنست / اصل دین ای بنده روزن کردنست\nتیشهٔ هر بیشه‌ای کم زن بیا / تیشه زن در کندن روزن هلا\nیا نمی‌دانی که نور آفتاب / عکس خورشید برونست از حجاب\nنور این دانی که حیوان دید هم / پس چه کرمنا بود بر آدمم\nمن چو خورشیدم درون نور غرق / می‌ندانم کرد خویش از نور فرق\nرفتنم سوی نماز و آن خلا / بهر تعلیمست ره مر خلق را\nکژ نهم تا راست گردد این جهان / حرب خدعه این بود ای پهلوان\nنیست دستوری و گر نه ریختی / گرد از دریای راز انگیختی\nهمچنین داود می‌گفت این نسق / خواست گشتن عقل خلقان محترق\nپس گریبانش کشید از پس یکی / که ندارم در یکیی‌اش شکی\nبا خود آمد گفت را کوتاه کرد / لب ببست و عزم خلوتگاه کرد",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3109",
        "title": "بخش ۱۰۹ - در خلوت رفتن داود تا آنچ حقست پیدا شود",
        "content": "در فرو بست و برفت آنگه شتاب / سوی محراب و دعای مستجاب\nحق نمودش آنچ بنمودش تمام / گشت واقف بر سزای انتقام\nروز دیگر جمله خصمان آمدند / پیش داود پیمبر صف زدند\nهمچنان آن ماجراها باز رفت / زود زد آن مدعی تشنیع زفت",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3110",
        "title": "بخش ۱۱۰ - حکم کردن داود بر صاحب گاو کی از سر گاو برخیز و تشنیع صاحب",
        "content": "گفت داودش خمش کن رو بهل / این مسلمان را ز گاوت کن بحل\nچون خدا پوشید بر تو ای جوان / رو خمش کن حق ستاری بدان\nگفت وا ویلی چه حکمست این چه داد / از پی من شرع نو خواهی نهاد\nرفته است آوازهٔ عدلت چنان / که معطر شد زمین و آسمان\nبر سگان کور این استم نرفت / زین تعدی سنگ و که بشکافت تفت\nهمچنین تشنیع می‌زد برملا / کالصلا هنگام ظلمست الصلا",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3111",
        "title": "بخش ۱۱۱ - حکم کردن داود بر صاحب گاو کی جمله مال خود را به وی ده",
        "content": "بعد از آن داود گفتش کای عنود / جمله مال خویش او را بخش زود\nورنه کارت سخت گردد گفتمت / تا نگردد ظاهر از وی استمت\nخاک بر سر کرد و جامه بر درید / که بهر دم می‌کنی ظلمی مزید\nیک‌دمی دیگر برین تشنیع راند / باز داودش به پیش خویش خواند\nگفت چون بختت نبود ای بخت‌کور / ظلمت آمد اندک اندک در ظهور\nریده‌ای آنگاه صدر و پیشگاه / ای دریغ از چون تو خر خاشاک و کاه\nرو که فرزندان تو با جفت تو / بندگان او شدند افزون مگو\nسنگ بر سینه همی‌زد با دو دست / می‌دوید از جهل خود بالا و پست\nخلق هم اندر ملامت آمدند / کز ضمیر کار او غافل بدند\nظالم از مظلوم کی داند کسی / کو بود سخرهٔ هوا همچون خسی\nظالم از مظلوم آنکس پی برد / کو سر نفس ظلوم خود برد\nورنه آن ظالم که نفس است از درون / خصم هر مظلوم باشد از جنون\nسگ هماره حمله بر مسکین کند / تا تواند زخم بر مسکین زند\nشرم شیران راست نه سگ را بدان / که نگیرد صید از همسایگان\nعامهٔ مظلوم‌کش ظالم‌پرست / از کمین سگشان سوی داود جست\nروی در داود کردند آن فریق / کای نبی مجتبی بر ما شفیق\nاین نشاید از تو کین ظلمیست فاش / قهر کردی بی‌گناهی را بلاش",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3112",
        "title": "بخش ۱۱۲ - عزم کردن داود علیه السلام به خواندن خلق بدان صحرا کی راز ",
        "content": "گفت ای یاران زمان آن رسید / کان سر مکتوم او گردد پدید\nجمله برخیزید تا بیرون رویم / تا بر آن سر نهان واقف شویم\nدر فلان صحرا درختی هست زفت / شاخهااش انبه و بسیار و چفت\nسخت راسخ خیمه‌گاه و میخ او / بوی خون می‌آیدم از بیخ او\nخون شدست اندر بن آن خوش درخت / خواجه راکشتست این منحوس‌بخت\nتا کنون حلم خدا پوشید آن / آخر از ناشکری آن قلتبان\nکه عیال خواجه را روزی ندید / نه بنوروز و نه موسمهای عید\nبی‌نوایان را به یک لقمه نجست / یاد ناورد او ز حقهای نخست\nتا کنون از بهر یک گاو این لعین / می‌زند فرزند او را در زمین\nاو بخود برداشت پرده از گناه / ورنه می‌پوشید جرمش را اله\nکافر و فاسق درین دور گزند / پرده خود را بخود بر می‌درند\nظلم مستورست در اسرار جان / می‌نهد ظالم بپیش مردمان\nکه ببینیدم که دارم شاخها / گاو دوزخ را ببینید از ملا",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3113",
        "title": "بخش ۱۱۳ - گواهی دادن دست و پا و زبان بر سر  ظالم هم در دنیا",
        "content": "پس همینجا دست و پایت در گزند / بر ضمیر تو گواهی می‌دهند\nچون موکل می‌شود برتو ضمیر / که بگو تو اعتقادت وا مگیر\nخاصه در هنگام خشم و گفت و گو / می‌کند ظاهر سرت را مو بمو\nچون موکل می‌شود ظلم و جفا / که هویدا کن مرا ای دست و پا\nچون همی‌گیرد گواه سر لگام / خاصه وقت جوش و خشم و انتقام\nپس همان کس کین موکل می‌کند / تا لوای راز بر صحرا زند\nپس موکلهای دیگر روز حشر / هم تواند آفرید از بهر نشر\nای بده دست آمده در ظلم و کین / گوهرت پیداست حاجت نیست این\nنیست حاجت شهره گشتن در گزند / بر ضمیر آتشینت واقف‌اند\nنفس تو هر دم بر آرد صد شرار / که ببینیدم منم ز اصحاب نار\nجزو نارم سوی کل خود روم / من نه نورم که سوی حضرت شوم\nهمچنان کین ظالم حق ناشناس / بهر گاوی کرد چندین التباس\nاو ازو صد گاو برد و صد شتر / نفس اینست ای پدر از وی ببر\nنیز روزی با خدا زاری نکرد / یا ربی نامد ازو روزی بدرد\nکای خدا خصم مرا خشنود کن / گر منش کردم زیان تو سود کن\nگر خطا کشتم دیت بر عاقله‌ست / عاقلهٔ جانم تو بودی از الست\nسنگ می‌ندهد به استغفار در / این بود انصاف نفس ای جان حر",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3114",
        "title": "بخش ۱۱۴ - برون رفتن به سوی آن درخت",
        "content": "چون برون رفتند سوی آن درخت / گفت دستش را سپس بندید سخت\nتا گناه و جرم او پیدا کنم / تا لوای عدل بر صحرا زنم\nگفت ای سگ جد او را کشته‌ای / تو غلامی خواجه زین رو گشته‌ای\nخواجه را کشتی و بردی مال او / کرد یزدان آشکارا حال او\nآن زنت او را کنیزک بوده است / با همین خواجه جفا بنموده است\nهر چه زو زایید ماده یا که نر / ملک وارث باشد آنها سر بسر\nتو غلامی کسب و کارت ملک اوست / شرع جستی شرع بستان رو نکوست\nخواجه را کشتی باستم زار زار / هم برینجا خواجه گویان زینهار\nکارد از اشتاب کردی زیر خاک / از خیالی که بدیدی سهمناک\nنک سرش با کارد در زیر زمین / باز کاوید این زمین را همچنین\nنام این سگ هم نبشته کارد بر / کرد با خواجه چنین مکر و ضرر\nهمچنان کردند چون بشکافتند / در زمین آن کارد و سر را یافتند\nولوله در خلق افتاد آن زمان / هر یکی زنار ببرید از میان\nبعد از آن گفتش بیا ای دادخواه / داد خود بستان بدان روی سیاه",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3115",
        "title": "بخش ۱۱۵ - قصاص فرمودن داود علیه السلام خونی را بعد از الزام حجت برو",
        "content": "هم بدان تیغش بفرمود او قصاص / کی کند مکرش ز علم حق خلاص\nحلم حق گرچه مواساها کند / لیک چون از حد بشد پیدا کند\nخون نخسپد درفتد در هر دلی / میل جست و جوی و کشف مشکلی\nاقتضای داوری رب دین / سر بر آرد از ضمیر آن و این\nکان فلان چون شد چه شد حالش چه گشت / همچنانک جوشد از گلزار کشت\nجوشش خون باشد آن وا جستها / خارش دلها و بحث و ماجرا\nچونک پیداگشت سر کار او / معجزه داود شد فاش و دوتو\nخلق جمله سر برهنه آمدند / سر به سجده بر زمینها می‌زدند\nما همه کوران اصلی بوده‌ایم / از تو ما صد گون عجایب دیده‌ایم\nسنگ با تو در سخن آمد شهیر / کز برای غزو طالوتم بگیر\nتو به سه سنگ و فلاخن آمدی / صد هزاران مرد را بر هم زدی\nسنگهایت صدهزاران پاره شد / هر یکی هر خصم را خون‌خواره شد\nآهن اندر دست تو چون موم شد / چون زره‌سازی ترا معلوم شد\nکوهها با تو رسایل شد شکور / با تو می‌خوانند چون مقری زبور\nصد هزاران چشم دل بگشاده شد / از دم تو غیب را آماده شد\nو آن قوی‌تر زان همه کین دایمست / زندگی بخشی که سرمد قایمست\nجان جملهٔ معجزات اینست خود / کو ببخشد مرده را جان ابد\nکشته شد ظالم جهانی زنده شد / هر یکی از نو خدا را بنده شد",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3116",
        "title": "بخش ۱۱۶ - بیان آنک نفس آدمی بجای آن خونیست کی مدعی گاو گشته بود و آ",
        "content": "نفس خود را کش جهانی را زنده کن / خواجه را کشتست او را بنده کن\nمدعی گاو نفس تست هین / خویشتن را خواجه کردست و مهین\nآن کشندهٔ گاو عقل تست رو / بر کشنده گاو تن منکر مشو\nعقل اسیرست و همی خواهد ز حق / روزیی بی رنج و نعمت بر طبق\nروزی بی رنج او موقوف چیست / آنک بکشد گاو را کاصل بدیست\nنفس گوید چون کشی تو گاو من / زانک گاو نفس باشد نقش تن\nخواجه‌زادهٔ عقل مانده بی‌نوا / نفس خونی خواجه گشت و پیشوا\nروزی بی‌رنج می‌دانی که چیست / قوت ارواحست و ارزاق نبیست\nلیک موقوفست بر قربان گاو / گنج اندر گاو دان ای کنج‌کاو\nدوش چیزی خورده‌ام ور نه تمام / دادمی در دست فهم تو زمام\nدوش چیزی خورده‌ام افسانه است / هرچه می‌آید ز پنهان خانه است\nچشم بر اسباب از چه دوختیم / گر ز خوش‌چشمان کرشم آموختیم\nهست بر اسباب اسبابی دگر / در سبب منگر در آن افکن نظر\nانبیا در قطع اسباب آمدند / معجزات خویش بر کیوان زدند\nبی‌سبب مر بحر را بشکافتند / بی زراعت چاش گندم یافتند\nریگها هم آرد شد از سعیشان / پشم بز ابریشم آمد کش‌کشان\nجمله قرآن هست در قطع سبب / عز درویش و هلاک بولهب\nمرغ بابیلی دو سه سنگ افکند / لشکر زفت حبش را بشکند\nپیل را سوراخ سوراخ افکند / سنگ مرغی کو به بالا پر زند\nدم گاو کشته بر مقتول زن / تا شود زنده همان دم در کفن\nحلق‌ببریده جهد از جای خویش / خون خود جوید ز خون‌پالای خویش\nهمچنین ز آغاز قرآن تا تمام / رفض اسبابست و علت والسلام\nکشف این نه از عقل کارافزا شود / بندگی کن تا ترا پیداشود\nبند معقولات آمد فلسفی / شهسوار عقل عقل آمد صفی\nعقل عقلت مغز و عقل تست پوست / معدهٔ حیوان همیشه پوست‌جوست\nمغزجوی از پوست دارد صد ملال / مغز نغزان را حلال آمد حلال\nچونک قشر عقل صد برهان دهد / عقل کل کی گام بی ایقان نهد\nعقل دفترها کند یکسر سیاه / عقل عقل آفاق دارد پر ز ماه\nاز سیاهی و سپیدی فارغست / نور ماهش بر دل و جان بازغست\nاین سیاه و این سپید ار قدر یافت / زان شب قدرست کاختروار تافت\nقیمت همیان و کیسه از زرست / بی ز زر همیان و کیسه ابترست\nهمچنانک قدر تن از جان بود / قدر جان از پرتو جانان بود\nگر بدی جان زنده بی پرتو کنون / هیچ گفتی کافران را میتون\nهین بگو که ناطقه جو می‌کند / تا به قرنی بعد ما آبی رسد\nگرچه هر قرنی سخن‌آری بود / لیک گفت سالفان یاری بود\nنه که هم توریت و انجیل و زبور / شد گواه صدق قرآن ای شکور\nروزی بی‌رنج جو و بی‌حساب / کز بهشتت آورد جبریل سیب\nبلک رزقی از خداوند بهشت / بی‌صداع باغبان بی رنج کشت\nزانک نفع نان در آن نان داد اوست / بدهدت آن نفع بی توسیط پوست\nذوق پنهان نقش نان چون سفره‌ایست / نان بی سفره ولی را بهره‌ایست\nرزق جانی کی بری با سعی و جست / جز به عدل شیخ کو داود تست\nنفس چون با شیخ بیند کام تو / از بن دندان شود او رام تو\nصاحب آن گاو رام آنگاه شد / کز دم داود او آگاه شد\nعقل گاهی غالب آید در شکار / برسگ نفست که باشد شیخ یار\nنفس اژدرهاست با صد زور و فن / روی شیخ او را زمرد دیده کن\nگر تو صاحب گاو را خواهی زبون / چون خران سیخش کن آن سو ای حرون\nچون به نزدیک ولی الله شود / آن زبان صد گزش کوته شود\nصد زبان و هر زبانش صد لغت / زرق و دستانش نیاید در صفت\nمدعی گاو نفس آمد فصیح / صد هزاران حجت آرد ناصحیح\nشهر را بفریبد الا شاه را / ره نتاند زد شه آگاه را\nنفس را تسبیح و مصحف در یمین / خنجر و شمشیر اندر آستین\nمصحف و سالوس او باور مکن / خویش با او هم‌سر و هم‌سر مکن\nسوی حوضت آورد بهر وضو / واندر اندازد ترا در قعر او\nعقل نورانی و نیکو طالبست / نفس ظلمانی برو چون غالبست\nزانک او در خانه عقل تو غریب / بر در خود سگ بود شیر مهیب\nباش تا شیران سوی بیشه روند / وین سگان کور آنجا بگروند\nمکر نفس و تن نداند عام شهر / او نگردد جز بوحی القلب قهر\nهر که جنس اوست یار او شود / جز مگر داود کان شیخت بود\nکو مبدل گشت و جنس تن نماند / هر که را حق در مقام دل نشاند\nخلق جمله علتی‌اند از کمین / یار علت می‌شود علت یقین\nهر خسی دعوی داودی کند / هر که بی تمییز کف در وی زند\nاز صیادی بشنود آواز طیر / مرغ ابله می‌کند آن سوی سیر\nنقد را از نقل نشناسد غویست / هین ازو بگریز اگر چه معنویست\nرسته و بر بسته پیش او یکیست / گر یقین دعوی کند او در شکیست\nاین چنین کس گر ذکی مطلقست / چونش این تمییز نبود احمقست\nهین ازو بگریز چون آهو ز شیر / سوی او مشتاق ای دانا دلیر",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3117",
        "title": "بخش ۱۱۷ - گریختن عیسی علیه السلام فراز کوه از احمقان",
        "content": "عیسی مریم به کوهی می‌گریخت / شیرگویی خون او می‌خواست ریخت\nآن یکی در پی دوید و گفت خیر / در پیت کس نیست چه گریزی چو طیر\nبا شتاب او آنچنان می‌تاخت جفت / کز شتاب خود جواب او نگفت\nیک دو میدان در پی عیسی براند / پس بجد جد عیسی را بخواند\nکز پی مرضات حق یک لحظه بیست / که مرا اندر گریزت مشکلیست\nاز کی این سو می‌گریزی ای کریم / نه پیت شیر و نه خصم و خوف و بیم\nگفت از احمق گریزانم برو / می‌رهانم خویش را بندم مشو\nگفت آخر آن مسیحا نه توی / که شود کور و کر از تو مستوی\nگفت آری گفت آن شه نیستی / که فسون غیب را ماویستی\nچون بخوانی آن فسون بر مرده‌ای / برجهد چون شیر صید آورده‌ای\nگفت آری آن منم گفتا که تو / نه ز گل مرغان کنی ای خوب‌رو\nگفت آری گفت پس ای روح پاک / هرچه خواهی می‌کنی از کیست باک\nبا چنین برهان که باشد در جهان / که نباشد مر ترا از بندگان\nگفت عیسی که به ذات پاک حق / مبدع تن خالق جان در سبق\nحرمت ذات و صفات پاک او / که بود گردون گریبان‌چاک او\nکان فسون و اسم اعظم را که من / بر کر و بر کور خواندم شد حسن\nبر که سنگین بخواندم شد شکاف / خرقه را بدرید بر خود تا بناف\nبرتن مرده بخواندم گشت حی / بر سر لاشی بخواندم گشت شی\nخواندم آن را بر دل احمق بود / صد هزاران بار و درمانی نشد\nسنگ خارا گشت و زان خو بر نگشت / ریگ شد کز وی نروید هیچ کشت\nگفت حکمت چیست کآنجا اسم حق / سود کرد اینجا نبود آن را سبق\nآن همان رنجست و این رنجی چرا / او نشد این را و آن را شد دوا\nگفت رنج احمقی قهر خداست / رنج و کوری نیست قهر آن ابتلاست\nابتلا رنجیست کان رحم آورد / احمقی رنجیست کان زخم آورد\nآنچ داغ اوست مهر او کرده است / چاره‌ای بر وی نیارد برد دست\nز احمقان بگریز چون عیسی گریخت / صحبت احمق بسی خونها که ریخت\nاندک اندک آب را دزدد هوا / دین چنین دزدد هم احمق از شما\nگرمیت را دزدد و سردی دهد / همچو آن کو زیر کون سنگی نهد\nآن گریز عیسی نه از بیم بود / آمنست او آن پی تعلیم بود\nزمهریر ار پر کند آفاق را / چه غم آن خورشید با اشراق را",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3118",
        "title": "بخش ۱۱۸ - قصهٔ اهل سبا و حماقت ایشان و اثر ناکردن  نصیحت انبیا در ا",
        "content": "یادم آمد قصهٔ اهل سبا / کز دم احمق صباشان شد وبا\nآن سبا ماند به شهر بس کلان / در فسانه بشنوی از کودکان\nکودکان افسانه‌ها می‌آورند / درج در افسانه‌شان بس سر و پند\nهزلها گویند در افسانه‌ها / گنج می‌جو در همه ویرانه‌ها\nبود شهری بس عظیم و مه ولی / قدر او قدر سکره بیش نی\nبس عظیم و بس فراخ و بس دراز / سخت زفت زفت اندازهٔ پیاز\nمردم ده شهر مجموع اندرو / لیک جمله سه تن ناشسته‌رو\nاندرو خلق و خلایق بی‌شمار / لیک آن جمله سه خام پخته‌خوار\nجان ناکرده به جانان تاختن / گر هزارانست باشد نیم تن\nآن یکی بس دور بین و دیده‌کور / از سلیمان کور و دیده پای مور\nو آن دگر بس تیزگوش و سخت کر / گنج و در وی نیست یک جو سنگ زر\nوآن دگر عور و برهنه لاشه‌باز / لیک دامنهای جامهٔ او دراز\nگفت کور اینک سپاهی می‌رسند / من همی‌بینم که چه قومند و چند\nگفت کر آری شنودم بانگشان / که چه می‌گویند پیدا و نهان\nآن برهنه گفت ترسان زین منم / که ببرند از درازی دامنم\nکور گفت اینک به نزدیک آمدند / خیز بگریزیم پیش از زخم و بند\nکر همی‌گوید که آری مشغله / می‌شود نزدیکتر یاران هله\nآن برهنه گفت آوه دامنم / از طمع برند و من ناآمنم\nشهر را هشتند و بیرون آمدند / در هزیمت در دهی اندر شدند\nاندر آن ده مرغ فربه یافتند / لیک ذرهٔ گوشت بر وی نه نژند\nمرغ مردهٔ خشک وز زخم کلاغ / استخوانها زار گشته چون پناغ\nزان همی‌خوردند چون از صید شیر / هر یکی از خوردنش چون پیل سیر\nهر سه زان خوردند و بس فربه شدند / چون سه پیل بس بزرگ و مه شدند\nآنچنان کز فربهی هر یک جوان / در نگنجیدی ز زفتی در جهان\nبا چنین گبزی و هفت اندام زفت / از شکاف در برون جستند و رفت\nراه مرگ خلق ناپیدا رهیست / در نظر ناید که آن بی‌جا رهیست\nنک پیاپی کاروانها مقتفی / زین شکاف در که هست آن مختفی\nبر در ار جویی نیابی آن شکاف / سخت ناپیدا و زو چندین زفاف",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3119",
        "title": "بخش ۱۱۹ - شرح آن کور دوربین و آن کر تیزشنو و  آن برهنه دراز دامن",
        "content": "کر امل را دان که مرگ ما شنید / مرگ خود نشنید و نقل خود ندید\nحرص نابیناست بیند مو بمو / عیب خلقان و بگوید کو بکو\nعیب خود یک ذره چشم کور او / می‌نبیند گرچه هست او عیب‌جو\nعور می‌ترسد که دامانش برند / دامن مرد برهنه چون درند\nمرد دنیا مفلس است و ترسناک / هیچ او را نیست از دزدانش باک\nاو برهنه آمد و عریان رود / وز غم دزدش جگر خون می‌شود\nوقت مرگش که بود صد نوحه بیش / خنده آید جانش را زین ترس خویش\nآن زمان داند غنی کش نیست زر / هم ذکی داند که او بد بی‌هنر\nچون کنار کودکی پر از سفال / کو بر آن لرزان بود چون رب مال\nگر ستانی پاره‌ای گریان شود / پاره گر بازش دهی خندان شود\nچون نباشد طفل را دانش دثار / گریه و خنده‌ش ندارد اعتبار\nمحتشم چون عاریت را ملک دید / پس بر آن مال دروغین می‌طپید\nخواب می‌بیند که او را هست مال / ترسد از دزدی که برباید جوال\nچون ز خوابش بر جهاند گوش‌کش / پس ز ترس خویش تسخر آیدش\nهمچنان لرزانی این عالمان / که بودشان عقل و علم این جهان\nاز پی این عاقلان ذو فنون / گفت ایزد در نبی لا یعلمون\nهر یکی ترسان ز دزدی کسی / خویشتن را علم پندارد بسی\nگوید او که روزگارم می‌برند / خود ندارد روزگار سودمند\nگوید از کارم بر آوردند خلق / غرق بی‌کاریست جانش تابه حلق\nعور ترسان که منم دامن کشان / چون رهانم دامن از چنگالشان\nصد هزاران فضل داند از علوم / جان خود را می‌نداند آن ظلوم\nداند او خاصیت هر جوهری / در بیان جوهر خود چون خری\nکه همی‌دانم یجوز و لایجوز / خود ندانی تو یجوزی یا عجوز\nاین روا و آن ناروا دانی ولیک / تو روا یا ناروایی بین تو نیک\nقیمت هر کاله می‌دانی که چیست / قیمت خود را ندانی احمقیست\nسعدها و نحسها دانسته‌ای / ننگری سعدی تو یا ناشسته‌ای\nجان جمله علمها اینست این / که بدانی من کیم در یوم دین\nآن اصول دین بدانستی ولیک / بنگر اندر اصل خود گر هست نیک\nاز اصولینت اصول خویش به / که بدانی اصل خود ای مرد مه",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3120",
        "title": "بخش ۱۲۰ - صفت خرمی شهر اهل سبا و ناشکری ایشان",
        "content": "اصلشان بد بود آن اهل سبا / می‌رمیدندی ز اسباب لقا\nدادشان چندان ضیاع و باغ و راغ / از چپ و از راست از بهر فراغ\nبس که می‌افتاد از پری ثمار / تنگ می‌شد معبر ره بر گذار\nآن نثار میوه ره را می‌گرفت / از پری میوه ره‌رو در شگفت\nسله بر سر در درختستانشان / پر شدی ناخواست از میوه‌فشان\nباد آن میوه فشاندی نه کسی / پر شدی زان میوه دامنها بسی\nخوشه‌های زفت تا زیر آمده / بر سر و روی رونده می‌زده\nمرد گلخن‌تاب از پری زر / بسته بودی در میان زرین کمر\nسگ کلیچه کوفتی در زیر پا / تخمه بودی گرگ صحرا از نوا\nگشته آمن شهر و ده از دزد و گرگ / بز نترسیدی هم از گرگ سترگ\nگر بگویم شرح نعمتهای قوم / که زیادت می‌شد آن یوما بیوم\nمانع آید از سخنهای مهم / انبیا بردند امر فاستقم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3121",
        "title": "بخش ۱۲۱ - آمدن پیغامبران حق به نصیحت اهل سبا",
        "content": "سیزده پیغامبر آنجا آمدند / گم‌رهان را جمله رهبر می‌شدند\nکه هله نعمت فزون شد شکر کو / مرکب شکر ار بخسپد حرکوا\nشکر منعم واجب آید در خرد / ورنه بگشاید در خشم ابد\nهین کرم بینید وین خود کس کند / کز چنین نعمت به شکری بس کند\nسر ببخشد شکر خواهد سجده‌ای / پا ببخشد شکر خواهد قعده‌ای\nقوم گفته شکر ما را برد غول / ما شدیم از شکر و از نعمت ملول\nما چنان پژمرده گشتیم ازعطا / که نه طاعتمان خوش آید نه خطا\nما نمی‌خواهیم نعمتها و باغ / ما نمی‌خواهیم اسباب و فراغ\nانبیا گفتند در دل علتیست / که از آن در حق‌شناسی آفتیست\nنعمت از وی جملگی علت شود / طعمه در بیمار کی قوت شود\nچند خوش پیش تو آمد ای مصر / جمله ناخوش گشت و صاف او کدر\nتو عدو این خوشیها آمدی / گشت ناخوش هر چه بر وی کف زدی\nهر که اوشد آشنا و یار تو / شد حقیر و خوار در دیدار تو\nهر که او بیگانه باشد با تو هم / پیش تو او بس مه‌است و محترم\nاین هم از تاثیر آن بیماریست / زهر او در جمله جفتان ساریست\nدفع آن علت بباید کرد زود / که شکر با آن حدث خواهد نمود\nهر خوشی کاید به تو ناخوش شود / آب حیوان گر رسد آتش شود\nکیمیای مرگ و جسکست آن صفت / مرگ گردد زان حیاتت عاقبت\nبس غدایی که ز وی دل زنده شد / چون بیامد در تن تو گنده شد\nبس عزیزی که بناز اشکار شد / چون شکارت شد بر تو خوار شد\nآشنایی عقل با عقل از صفا / چون شود هر دم فزون باشد ولا\nآشنایی نفس با هر نفس پست / تو یقین می‌دان که دم دم کمترست\nزانک نفسش گرد علت می‌تند / معرفت را زود فاسد می‌کند\nگر نخواهی دوست را فردا نفیر / دوستی با عاقل و با عقل گیر\nاز سموم نفس چون با علتی / هر چه گیری تو مرض را آلتی\nگر بگیری گوهری سنگی شود / ور بگیری مهر دل جنگی شود\nور بگیری نکتهٔ بکری لطیف / بعد درکت گشت بی‌ذوق و کثیف\nکه من این را بس شنیدم کهنه شد / چیز دیگر گو به جز آن ای عضد\nچیز دیگر تازه و نو گفته گیر / باز فردا زان شوی سیر و نفیر\nدفع علت کن چو علت خو شود / هرحدیثی کهنه پیشت نو شود\nتا که از کهنه برآرد برگ نو / بشکفاند کهنه صد خوشه ز گو\nما طبیبانیم شاگردان حق / بحر قلزم دید ما را فانفلق\nآن طبیبان طبیعت دیگرند / که به دل از راه نبضی بنگرند\nما به دل بی واسطه خوش بنگریم / کز فراست ما به عالی منظریم\nآن طبیبان غذااند و ثمار / جان حیوانی بدیشان استوار\nما طبیبان فعالیم و مقال / ملهم ما پرتو نور جلال\nکین چنین فعلی ترا نافع بود / و آنچنان فعلی ز ره قاطع بود\nاینچنین قولی ترا پیش آورد / و آنچنان قولی ترا نیش آورد\nآن طبیبان را بود بولی دلیل / وین دلیل ما بود وحی جلیل\nدست‌مزدی می نخواهیم از کسی / دست‌مزد ما رسد از حق بسی\nهین صلا بیماری ناسور را / داروی ما یک بیک رنجور را",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3122",
        "title": "بخش ۱۲۲ - معجزه خواستن قوم از پیغامبران",
        "content": "قوم گفتند ای گروه مدعی / کو گواه علم طب و نافعی\nچون شما بسته همین خواب و خورید / همچو ما باشید در ده می‌چرید\nچون شما در دام این آب و گلید / کی شما صیاد سیمرغ دلید\nحب جاه و سروری دارد بر آن / که شمارد خویش از پیغامبران\nما نخواهیم این چنین لاف و دروغ / کردن اندر گوش و افتادن بدوغ\nانبیا گفتند کین زان علتست / مایهٔ کوری حجاب ریتست\nدعوی ما را شنیدیت و شما / می‌نبینید این گهر در دست ما\nامتحانست این گهر مر خلق را / ماش گردانیم گرد چشمها\nهر که گوید کو گوا گفتش گواست / کو نمی‌بیند گهر حبس عماست\nآفتابی در سخن آمد که خیز / که بر آمد روز بر جه کم ستیز\nتو بگویی آفتابا کو گواه / گویدت ای کور از حق دیده خواه\nروز روشن هر که او جوید چراغ / عین جستن کوریش دارد بلاغ\nور نمی‌بینی گمانی برده‌ای / که صباحست و تو اندر پرده‌ای\nکوری خود را مکن زین گفت فاش / خامش و در انتظار فضل باش\nدر میان روز گفتن روز کو / خویش رسوا کردنست ای روزجو\nصبر و خاموشی جذوب رحمتست / وین نشان جستن نشان علتست\nانصتوا بپذیر تا بر جان تو / آید از جانان جزای انصتوا\nگر نخواهی نکس پیش این طبیب / بر زمین زن زر و سر را ای لبیب\nگفت افزون را تو بفروش و بخر / بذل جان و بذل جاه و بذل زر\nتا ثنای تو بگوید فضل هو / که حسد آرد فلک بر جاه تو\nچون طبیبان را نگه دارید دل / خود ببینید و شوید ازخود خجل\nدفع این کوری بدست خلق نیست / لیک اکرام طبیبان از هدیست\nاین طبیبان را به جان بنده شوید / تا به مشک و عنبر آکنده شوید",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3123",
        "title": "بخش ۱۲۳ - متهم داشتن قوم انبیا را",
        "content": "قوم گفتند این همه زرقست و مکر / کی خدا نایب کند از زید و بکر\nهر رسول شاه باید جنس او / آب و گل کو خالق افلاک کو\nمغز خر خوردیم تا ما چون شما / پشه را داریم همراز هما\nکو هما کو پشه کو گل کو خدا / ز آفتاب چرخ چه بود ذره را\nاین چه نسبت این چه پیوندی بود / تاکه در عقل و دماغی در رود",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3124",
        "title": "بخش ۱۲۴ - حکایت خرگوشان کی خرگوشی راپیش پیل  فرستادند کی بگو کی من ",
        "content": "این بدان ماند که خرگوشی بگفت / من رسول ماهم و با ماه جفت\nکز رمهٔ پیلان بر آن چشمهٔ زلال / جمله نخجیران بدند اندر وبال\nجمله محروم و ز خوف از چشمه دور / حیله‌ای کردند چون کم بود زور\nاز سر که بانگ زد خرگوش زال / سوی پیلان در شب غرهٔ هلال\nکه بیا رابع عشر ای شاه‌پیل / تا درون چشمه یابی این دلیل\nشاه‌پیلا من رسولم پیش بیست / بر رسولان بند و زجر و خشم نیست\nماه می‌گوید که ای پیلان روید / چشمه آن ماست زین یکسو شوید\nورنه منتان کور گردانم ستم / گفتم از گردن برون انداختم\nترک این چشمه بگویید و روید / تا ز زخم تیغ مه ایمن شوید\nنک نشان آنست کاندر چشمه ماه / مضطرب گردد ز پیل آب‌خواه\nآن فلان شب حاضر آ ای شاه‌پیل / تا درون چشمه یابی زین دلیل\nچونک هفت و هشت از مه بگذرید / شاه‌پیل آمد ز چشمه می‌چرید\nچونک زد خرطوم پیل آن شب درآب / مضطرب شد آب ومه کرد اضطراب\nپیل باور کرد از وی آن خطاب / چون درون چشمه مه کرد اضطراب\nمانه زان پیلان گولیم ای گروه / که اضطراب ماه آردمان شکوه\nانبیا گفتند آوه پند جان / سخت‌تر کرد ای سفیهان بندتان",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3125",
        "title": "بخش ۱۲۵ - جواب گفتن انبیا طعن ایشان را و  مثل زدن ایشان را",
        "content": "ای دریغا که دوا در رنجتان / گشت زهر قهر جان آهنجتان\nظلمت افزود این چراغ آن چشم را / چون خدا بگماشت پردهٔ خشم را\nچه رئیسی جست خواهیم از شما / که ریاستمان فزونست از سما\nچه شرف یابد ز کشتی بحر در / خاصه کشتیی ز سرگین گشته پر\nای دریغ آن دیدهٔ کور و کبود / آفتابی اندرو ذره نمود\nز آدمی که بود بی مثل و ندید / دیده ابلیس جز طینی ندید\nچشم دیوانه بهارش دی نمود / زان طرف جنبید کو را خانه بود\nای بسا دولت که آید گاه گاه / پیش بی‌دولت بگردد او ز راه\nای بسا معشوق کاید ناشناخت / پیش بدبختی نداند عشق باخت\nاین غلط‌ده دیده را حرمان ماست / وین مقلب قلب را سؤ القضاست\nچون بت سنگین شما را قبله شد / لعنت و کوری شما را ظله شد\nچون بشاید سنگتان انباز حق / چون نشاید عقل و جان همراز حق\nپشهٔ مرده هما را شد شریک / چون نشاید زنده همراز ملیک\nیا مگر مرده تراشیدهٔ شماست / پشهٔ زنده تراشیدهٔ خداست\nعاشق خویشید و صنعت‌کرد خویش / دم ماران را سر مارست کیش\nنه در آن دم دولتی و نعمتی / نه در آن سر راحتی و لذتی\nگرد سر گردان بود آن دم مار / لایق‌اند و درخورند آن هر دو یار\nآنچنان گوید حکیم غزنوی / در الهی‌نامه گر خوش بشنوی\nکم فضولی کن تو در حکم قدر / درخور آمد شخص خر با گوش خر\nشد مناسب عضوها و ابدانها / شد مناسب وصفها با جانها\nوصف هر جانی تناسب باشدش / بی گمان با جان که حق بتراشدش\nچون صفت با جان قرین کردست او / پس مناسب دانش همچون چشم و رو\nشد مناسب وصفها در خوب و زشت / شد مناسب حرفها که حق نبشت\nدیده و دل هست بین اصبعین / چون قلم در دست کاتب ای حسین\nاصبع لطفست و قهر و در میان / کلک دل با قبض و بسطی زین بنان\nای قلم بنگر گر اجلالیستی / که میان اصبعین کیستی\nجمله قصد و جنبشت زین اصبعست / فرق تو بر چار راه مجمعست\nاین حروف حالهات از نسخ اوست / عزم و فسخت هم ز عزم و فسخ اوست\nجز نیاز و جز تضرع راه نیست / زین تقلب هر قلم آگاه نیست\nاین قلم داند ولی بر قدر خود / قدر خود پیدا کند در نیک و بد\nآنچ در خرگوش و پیل آویختند / تا ازل را با حیل آمیختند",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3126",
        "title": "بخش ۱۲۶ - بیان آنک هر کس را نرسد مثل آوردن  خاصه در کار الهی",
        "content": "کی رسدتان این مثلها ساختن / سوی آن درگاه پاک انداختن\nآن مثل آوردن آن حضرتست / که بعلم سر و جهر او آیتست\nتو چه دانی سر چیزی تا تو کل / یا به زلفی یا به رخ آری مثل\nموسیی آن را عصا دید و نبود / اژدها بد سر او لب می‌گشود\nچون چنان شاهی نداند سر چوب / تو چه دانی سر این دام و حبوب\nچون غلط شد چشم موسی در مثل / چون کند موشی فضولی مدخل\nآن مثالت را چو اژدرها کند / تا به پاسخ جزو جزوت بر کند\nاین مثال آورد ابلیس لعین / تا که شد ملعون حق تا یوم دین\nاین مثال آورد قارون از لجاج / تا فرو شد در زمین با تخت و تاج\nاین مثالت را چو زاغ و بوم دان / که ازیشان پست شد صد خاندان",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3127",
        "title": "بخش ۱۲۷ - مثلها زدن قوم نوح باستهزا در زمان کشتی ساختن",
        "content": "نوح اندر بادیه کشتی بساخت / صد مثل‌گو از پی تسخیر بتاخت\nدر بیابانی که چاه آب نیست / می‌کند کشتی چه نادان و ابلهیست\nآن یکی می‌گفت ای کشتی بتاز / و آن یکی می‌گفت پرش هم بساز\nاو همی‌گفت این به فرمان خداست / این بچربکها نخواهد گشت کاست",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3128",
        "title": "بخش ۱۲۸ - حکایت آن دزد کی پرسیدند چه می‌کنی نیم‌شب در بن این دیوار ",
        "content": "این مثل بشنو که شب دزدی عنید / در بن دیوار حفره می‌برید\nنیم‌بیداری که او رنجور بود / طقطق آهسته‌اش را می‌شنود\nرفت بر بام و فرو آویخت سر / گفت او را در چه کاری ای پدر\nخیر باشد نیمشب چه می‌کنی / تو کیی گفتا دهل‌زن ای سنی\nدر چه کاری گفت می‌کوبم دهل / گفت کو بانگ دهل ای بوسبل\nگفت فردا بشنوی این بانگ را / نعره یا حسرتا وا ویلتا\nآن دروغست و کژ و بر ساخته / سر آن کژ را تو هم نشناخته",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3129",
        "title": "بخش ۱۲۹ - جواب آن مثل کی منکران گفتند از رسالت خرگوش پیغام به پیل ا",
        "content": "سر آن خرگوش دان دیو فضول / که به پیش نفس تو آمد رسول\nتا که نفس گول را محروم کرد / ز آب حیوانی که از وی خضر خورد\nبازگونه کرده‌ای معنیش را / کفر گفتی مستعد شو نیش را\nاضطراب ماه گفتی در زلال / که بترسانید پیلان را شغال\nقصهٔ خرگوش و پیل آری و آب / خشیت پیلان ز مه در اضطراب\nاین چه ماند آخر ای کوران خام / با مهی که شد زبونش خاص و عام\nچه مه و چه آفتاب و چه فلک / چه عقول و چه نفوس و چه ملک\nآفتاب آفتاب آفتاب / این چه می‌گویم مگر هستم بخواب\nصد هزاران شهر را خشم شهان / سرنگون کردست ای بد گم‌رهان\nکوه بر خود می‌شکافد صد شکاف / آفتابی از کسوفش در شغاف\nخشم مردان خشک گرداند سحاب / خشم دلها کرد عالمها خراب\nبنگرید ای مردگان بی حنوط / در سیاستگاه شهرستان لوط\nپیل خود چه بود که سه مرغ پران / کوفتند آن پیلکان را استخوان\nاضعف مرغان ابابیلست و او / پیل را بدرید و نپذیرد رفو\nکیست کو نشنید آن طوفان نوح / یا مصاف لشکر فرعون و روح\nروحشان بشکست و اندر آب ریخت / ذره ذره آبشان بر می‌گسیخت\nکیست کو نشنید احوال ثمود / و آنک صرصر عادیان را می‌ربود\nچشم باری در چنان پیلان گشا / که بدندی پیل‌کش اندر وغا\nآنچنان پیلان و شاهان ظلوم / زیر خشم دل همیشه در رجوم\nتا ابد از ظلمتی در ظلمتی / می‌روند و نیست غوثی رحمتی\nنام نیک و بد مگر نشنیده‌اید / جمله دیدند و شما نادیده‌اید\nدیده را نادیده می‌آرید لیک / چشمتان را وا گشاید مرگ نیک\nگیر عالم پر بود خورشید و نور / چون روی در ظلمتی مانند گور\nبی نصیب آیی از آن نور عظیم / بسته‌روزن باشی از ماه کریم\nتو درون چاه رفتستی ز کاخ / چه گنه دارد جهانهای فراخ\nجان که اندر وصف گرگی ماند او / چون ببیند روی یوسف را بگو\nلحن داودی به سنگ و که رسید / گوش آن سنگین دلانش کم شنید\nآفرین بر عقل و بر انصاف باد / هر زمان والله اعلم بالرشاد\nصدقوا رسلا کراما یا سبا / صدقوا روحا سباها من سبا\nصدقوهم هم شموس طالعه / یومنوکم من مخازی القارعه\nصدقوهم هم بدور زاهره / قبل ان یلقوکم بالساهره\nصدقوهم هم مصابیح الدجی / اکرموهم هم مفاتیح الرجا\nصدقوا من لیس یرجو خیرکم / لا تضلوا لا تصدوا غیرکم\nپارسی گوییم هین تازی بهل / هندوی آن ترک باش ای آب و گل\nهین گواهیهای شاهان بشنوید / بگرویدند آسمانها بگروید",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3130",
        "title": "بخش ۱۳۰ - معنی حزم و مثال مرد حازم",
        "content": "یا به حال اولینان بنگرید / یا سوی آخر بحزمی در پرید\nحزم چه بود در دو تدبیر احتیاط / از دو آن گیری که دورست از خباط\nآن یکی گوید درین ره هفت روز / نیست آب و هست ریگ پای‌سوز\nآن دگر گوید دروغست این بران / که بهر شب چشمه‌ای بینی روان\nحزم آن باشد که بر گیری تو آب / تا رهی از ترس و باشی بر صواب\nگر بود در راه آب این را بریز / ور نباشد وای بر مرد ستیز\nای خلیفه‌زادگان دادی کنید / حزم بهر روز میعادی کنید\nآن عدوی کز پدرتان کین کشید / سوی زندانش ز علیین کشید\nآن شه شطرنج دل را مات کرد / از بهشتش سخرهٔ آفات کرد\nچند جا بندش گرفت اندر نبرد / تا بکشتی در فکندش روی‌زرد\nاینچنین کردست با آن پهلوان / سست سستش منگرید ای دیگران\nمادر و بابای ما را آن حسود / تاج و پیرایه بچالاکی ربود\nکردشان آنجا برهنه و زار و خوار / سالها بگریست آدم زار زار\nکه ز اشک چشم او رویید نبت / که چرا اندر جریدهٔ لاست ثبت\nتو قیاسی گیر طراریش را / که چنان سرور کند زو ریش را\nالحذر ای گل‌پرستان از شرش / تیغ لا حولی زنید اندر سرش\nکو همی‌بیند شما را از کمین / که شما او را نمی‌بینید هین\nدایما صیاد ریزد دانه‌ها / دانه پیدا باشد و پنهان دغا\nهر کجا دانه بدیدی الحذر / تا نبندد دام بر تو بال و پر\nزانک مرغی کو بترک دانه کرد / دانه از صحرای بی تزویر خورد\nهم بدان قانع شد و از دام جست / هیچ دامی پر و بالش را نبست",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3131",
        "title": "بخش ۱۳۱ - وخامت کار آن مرغ کی ترک حزم کرد از حرص و هوا",
        "content": "باز مرغی فوق دیواری نشست / دیده سوی دانه دامی ببست\nیک نظر او سوی صحرا می‌کند / یک نظر حرصش به دانه می‌کشد\nاین نظر با آن نظر چالیش کرد / ناگهانی از خرد خالیش کرد\nباز مرغی کان تردد را گذاشت / زان نظر بر کند و بر صحرا گماشت\nشاد پر و بال او بخا له / تا امام جمله آزادان شد او\nهر که او را مقتدا سازد برست / در مقام امن و آزادی نشست\nزانک شاه حازمان آمد دلش / تا گلستان و چمن شد منزلش\nحزم ازو راضی و او راضی ز حزم / این چنین کن گر کنی تدبیر و عزم\nبارها در دام حرص افتاده‌ای / حلق خود را در بریدن داده‌ای\nبازت آن تواب لطف آزاد کرد / توبه پذرفت و شما را شاد کرد\nگفت ان عدتم کذا عدنا کذا / نحن زوجنا الفعال بالجزا\nچونک جفتی را بر خود آورم / آید آن را جفتش دوانه لاجرم\nجفت کردیم این عمل را با اثر / چون رسد جفتی رسد جفتی دگر\nچون رباید غارتی از جفت شوی / جفت می‌آید پس او شوی‌جوی\nبار دیگر سوی این دام آمدیت / خاک اندر دیدهٔ توبه زدیت\nبازتان تواب بگشاد از گره / گفت هین بگریز روی این سو منه\nباز چون پروانهٔ نسیان رسید / جانتان را جانب آتش کشید\nکم کن ای پروانه نسیان و شکی / در پر سوزیده بنگر تو یکی\nچون رهیدی شکر آن باشد که هیچ / سوی آن دانه نداری پیچ پیچ\nتا ترا چون شکر گویی بخشد او / روزیی بی دام و بی خوف عدو\nشکر آن نعمت که‌تان آزاد کرد / نعمت حق را بباید یاد کرد\nچند اندر رنجها و در بلا / گفتی از دامم رها ده ای خدا\nتا چنین خدمت کنم احسان کنم / خاک اندر دیدهٔ شیطان زنم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3132",
        "title": "بخش ۱۳۲ - حکایت نذر کردن سگان هر زمستان کی این تابستان چون بیاید خا",
        "content": "سگ زمستان جمع گردد استخوانش / زخم سرما خرد گرداند چنانش\nکو بگوید کین قدر تن که منم / خانه‌ای از سنگ باید کردنم\nچونک تابستان بیاید من بچنگ / بهر سرما خانه‌ای سازم ز سنگ\nچونک تابستان بیاید از گشاد / استخوانها پهن گردد پوست شاد\nگوید او چون زفت بیند خویش را / در کدامین خانه گنجم ای کیا\nزفت گردد پا کشد در سایه‌ای / کاهلی سیری غری خودرایه‌ای\nگویدش دل خانه‌ای ساز ای عمو / گوید او در خانه کی گنجم بگو\nاستخوان حرص تو در وقت درد / درهم آید خرد گردد در نورد\nگویی از توبه بسازم خانه‌ای / در زمستان باشدم استانه‌ای\nچون بشد درد و شدت آن حرص زفت / همچو سگ سودای خانه از تو رفت\nشکر نعمت خوشتر از نعمت بود / شکرباره کی سوی نعمت رود\nشکر جان نعمت و نعمت چو پوست / ز آنک شکر آرد ترا تا کوی دوست\nنعمت آرد غفلت و شکر انتباه / صید نعمت کن بدام شکر شاه\nنعمت شکرت کند پرچشم و میر / تا کنی صد نعمت ایثار فقیر\nسیر نوشی از طعام و نقل حق / تا رود از تو شکم‌خواری و دق",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3133",
        "title": "بخش ۱۳۳ - منع کردن انبیا را از نصیحت کردن و  حجت آوردن جبریانه",
        "content": "قوم گفتند ای نصوحان بس بود / اینچ گفتید ار درین ده کس بود\nقفل بر دلهای ما بنهاد حق / کس نداند برد بر خالق سبق\nنقش ما این کرد آن تصویرگر / این نخواهد شد بگفت و گو دگر\nسنگ را صد سال گویی لعل شو / کهنه را صد سال گویی باش نو\nخاک را گویی صفات آب گیر / آب را گویی عسل شو یا که شیر\nخالق افلاک او و افلاکیان / خالق آب و تراب و خاکیان\nآسمان را داد دوران و صفا / آب و گل را تیره رویی و نما\nکی تواند آسمان دردی گزید / کی تواند آب و گل صفوت خرید\nقسمتی کردست هر یک را رهی / کی کهی گردد بجهدی چون کهی",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3134",
        "title": "بخش ۱۳۴ - جواب انبیا علیهم السلام مر جبریان را",
        "content": "انبیا گفتند کاری آفرید / وصفهایی که نتان زان سر کشید\nو آفرید او وصفهای عارضی / که کسی مبغوض می‌گردد رضی\nسنگ را گویی که زر شو بیهده‌ست / مس را گویی که زر شو راه هست\nریگ را گویی که گل شو عاجزست / خاک را گویی که گل شو جایزست\nرنجها دادست کان را چاره نیست / آن بمثل لنگی و فطس و عمیست\nرنجها دادست کان را چاره هست / آن بمثل لقوه و درد سرست\nاین دواها ساخت بهر ایتلاف / نیست این درد و دواها از گزاف\nبلک اغلب رنجها را چاره هست / چون بجد جویی بیاید آن بدست",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3135",
        "title": "بخش ۱۳۵ - مکرر کردن کافران حجتهای جبریانه را",
        "content": "قوم گفتند ای گروه این رنج ما / نیست زان رنجی که بپذیرد دوا\nسالها گفتید زین افسون و پند / سخت‌تر می‌گشت زان هر لحظه بند\nگر دوا را این مرض قابل بدی / آخر از وی ذره‌ای زایل شدی\nسده چون شد آب ناید در جگر / گر خورد دریا رود جایی دگر\nلاجرم آماس گیرد دست و پا / تشنگی را نشکند آن استقا",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3136",
        "title": "بخش ۱۳۶ - باز جواب انبیا علیهم السلام ایشان را",
        "content": "انبیا گفتند نومیدی بدست / فضل و رحمتهای باری بی‌حدست\nاز چنین محسن نشاید ناامید / دست در فتراک این رحمت زنید\nای بسا کارا که اول صعب گشت / بعد از آن بگشاده شد سختی گذشت\nبعد نومیدی بسی اومیدهاست / از پس ظلمت بسی خورشیدهاست\nخود گرفتم که شما سنگین شدیت / قفلها بر گوش و بر دل بر زدیت\nهیچ ما را با قبولی کار نیست / کار ما تسلیم و فرمان کردنیست\nاو بفرمودستمان این بندگی / نیست ما را از خود این گویندگی\nجان برای امر او داریم ما / گر به ریگی گوید او کاریم ما\nغیر حق جان نبی را یار نیست / با قبول و رد خلقش کار نیست\nمزد تبلیغ رسالاتش ازوست / زشت و دشمن‌رو شدیم از بهر دوست\nما برین درگه ملولان نیستیم / تا ز بعد راه هر جا بیستیم\nدل فرو بسته و ملول آنکس بود / کز فراق یار در محبس بود\nدلبر و مطلوب با ما حاضرست / در نثار رحمتش جان شاکرست\nدر دل ما لاله‌زار و گلشنیست / پیری و پژمردگی را راه نیست\nدایما تر و جوانیم و لطیف / تازه و شیرین و خندان و ظریف\nپیش ما صد سال و یکساعت یکیست / که دراز و کوته از ما منفکیست\nآن دراز و کوتهی در جسمهاست / آن دراز و کوته اندر جان کجاست\nسیصد و نه سال آن اصحاب کهف / پیششان یک روز بی اندوه و لهف\nوانگهی بنمودشان یک روز هم / که به تن باز آمد ارواح از عدم\nچون نباشد روز و شب یا ماه و سال / کی بود سیری و پیری و ملال\nدر گلستان عدم چون بی‌خودیست / مستی از سغراق لطف ایزدیست\nلم یذق لم یدر هر کس کو نخورد / کی بوهم آرد جعل انفاس ورد\nنیست موهوم ار بدی موهوم آن / همچو موهومان شدی معدوم آن\nدوزخ اندر وهم چون آرد بهشت / هیچ تابد روی خوب از خوک زشت\nهین گلوی خود مبر هان ای مهان / این‌چنین لقمه رسیده تا دهان\nراههای صعب پایان برده‌ایم / ره بر اهل خویش آسان کرده‌ایم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3137",
        "title": "بخش ۱۳۷ - مکرر کردن قوم اعتراض ترجیه بر انبیا علیهم‌السلام",
        "content": "قوم گفتند از شما سعد خودیت / نحس مایید و ضدیت و مرتدیت\nجان ما فارغ بد از اندیشه‌ها / در غم افکندید ما را و عنا\nذوق جمعیت که بود و اتفاق / شد ز فال زشتتان صد افتراق\nطوطی نقل شکر بودیم ما / مرغ مرگ‌اندیش گشتیم از شما\nهر کجا افسانهٔ غم‌گستریست / هر کجا آوازهٔ مستنکریست\nهر کجا اندر جهان فال بذست / هر کجا مسخی نکالی ماخذست\nدر مثال قصه و فال شماست / در غم‌انگیزی شما را مشتهاست",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3138",
        "title": "بخش ۱۳۸ - باز جواب انبیا علیهم السلام",
        "content": "انبیا گفتند فال زشت و بد / از میان جانتان دارد مدد\nگر تو جایی خفته باشی با خطر / اژدها در قصد تو از سوی سر\nمهربانی مر ترا آگاه کرد / که بجه زود ار نه اژدرهات خورد\nتو بگویی فال بد چون می‌زنی / فال چه بر جه ببین در روشنی\nاز میان فال بد من خود ترا / می‌رهانم می‌برم سوی سرا\nچون نبی آگه کننده‌ست از نهان / کو بدید آنچ ندید اهل جهان\nگر طبیبی گویدت غوره مخور / که چنین رنجی بر آرد شور و شر\nتو بگویی فال بد چون می‌زنی / پس تو ناصح را مثم می‌کنی\nور منجم گویدت کامروز هیچ / آنچنان کاری مکن اندر پسیچ\nصد ره ار بینی دروغ اختری / یک دوباره راست آید می‌خری\nاین نجوم ما نشد هرگز خلاف / صحتش چون ماند از تو در غلاف\nآن طبیب و آن منجم از گمان / می‌کنند آگاه و ما خود از عیان\nدود می‌بینیم و آتش از کران / حمله می‌آرد به سوی منکران\nتو همی‌گویی خمش کن زین مقال / که زیان ماست قال شوم‌فال\nای که نصح ناصحان را نشنوی / فال بد با تست هر جا می‌روی\nافعیی بر پشت تو بر می‌رود / او ز بامی بیندش آگه کند\nگوییش خاموش غمگینم مکن / گوید او خوش باش خود رفت آن سخن\nچون زند افعی دهان بر گردنت / تلخ گردد جمله شادی جستنت\nپس بدو گویی همین بود ای فلان / چون بندریدی گریبان در فغان\nیا ز بالایم تو سنگی می‌زدی / تا مرا آن جد نمودی و بدی\nاو بگوید زآنک می‌آزرده‌ای / تو بگویی نیک شادم کرده‌ای\nگفت من کردم جوامردی بپند / تا رهانم من ترا زین خشک بند\nاز لئیمی حق آن نشناختی / مایهٔ ایذا و طغیان ساختی\nاین بود خوی لئیمان دنی / بد کند با تو چو نیکویی کنی\nنفس را زین صبر می‌کن منحنیش / که لئیمست و نسازد نیکویش\nبا کریمی گر کنی احسان سزد / مر یکی را او عوض هفصد دهد\nبا لئیمی چون کنی قهر و جفا / بنده‌ای گردد ترا بس با وفا\nکافران کارند در نعمت جفا / باز در دوزخ نداشان ربنا",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3139",
        "title": "بخش ۱۳۹ - حکمت آفریدن دوزخ آن جهان و زندان این جهان تا معبد متکبران",
        "content": "که لئیمان در جفا صافی شوند / چون وفا بینند خود جافی شوند\nمسجد طاعاتشان پس دوزخست / پای‌بند مرغ بیگانه فخست\nهست زندان صومعهٔ دزد و لیم / کاندرو ذاکر شود حق را مقیم\nچون عبادت بود مقصود از بشر / شد عبادتگاه گردن‌کش سقر\nآدمی را هست در هر کار دست / لیک ازو مقصود این خدمت بدست\nما خلقت الجن و الانس این بخوان / جز عبادت نیست مقصود از جهان\nگرچه مقصود از کتاب آن فن بود / گر توش بالش کنی هم می‌شود\nلیک ازو مقصود این بالش نبود / علم بود و دانش و ارشاد سود\nگر تو میخی ساختی شمشیر را / برگزیدی بر ظفر ادبار را\nگرچه مقصود از بشر علم و هدیست / لیک هر یک آدمی را معبدیست\nمعبد مرد کریم اکرمته / معبد مرد لئیم اسقمته\nمر لئیمان را بزن تا سر نهند / مر کریمان را بده تا بر دهند\nلاجرم حق هر دو مسجد آفرید / دوزخ آنها را و اینها را مزید\nساخت موسی قدس در باب صغیر / تا فرود آرند سر قوم زحیر\nزآنک جباران بدند و سرفراز / دوزخ آن باب صغیرست و نیاز",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3140",
        "title": "بخش ۱۴۰ - بیان آنک حق تعالی صورت ملوک را سبب مسخر کردن جباران کی مس",
        "content": "آنچنانک حق ز گوشت و استخوان / از شهان باب صغیری ساخت هان\nاهل دنیا سجدهٔ ایشان کنند / چونک سجدهٔ کبریا را دشمنند\nساخت سرگین‌دانکی محرابشان / نام آن محراب میر و پهلوان\nلایق این حضرت پاکی نه‌اید / نیشکر پاکان شما خالی‌نیید\nآن سگان را این خسان خاضع شوند / شیر را عارست کو را بگروند\nگربه باشد شحنه هر موش‌خو / موش که بود تا ز شیران ترسد او\nخوف ایشان از کلاب حق بود / خوفشان کی ز آفتاب حق بود\nربی الاعلاست ورد آن مهان / رب ادنی درخور این ابلهان\nموش کی ترسد ز شیران مصاف / بلک آن آهوتگان مشک‌ناف\nرو به پیش کاسه‌لیس ای دیگ‌لیس / توش خداوند و ولی نعمت نویس\nبس کن ار شرحی بگویم دور دست / خشم گیرد میر و هم داند که هست\nحاصل این آمد که بد کن ای کریم / با لئیمان تا نهد گردن لئیم\nبا لئیم نفس چون احسان کند / چون لئیمان نفس بد کفران کند\nزین سبب بد که اهل محنت شاکرند / اهل نعمت طاغیند و ماکرند\nهست طاغی بگلر زرین‌قبا / هست شاکر خستهٔ صاحب‌عبا\nشکر کی روید ز املاک و نعم / شکر می‌روید ز بلوی و سقم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3141",
        "title": "بخش ۱۴۱ - قصه عشق صوفی بر سفرهٔ تهی",
        "content": "صوفیی بر میخ روزی سفره دید / چرخ می‌زد جامه‌ها را می‌درید\nبانگ می‌زد نک نوای بی‌نوا / قحطها و دردها را نک دوا\nچونک دود و شور او بسیار شد / هر که صوفی بود با او یار شد\nکخ‌کخی و های و هویی می‌زدند / تای چندی مست و بی‌خود می‌شدند\nبوالفضولی گفت صوفی را که چیست / سفره‌ای آویخته وز نان تهیست\nگفت رو رو نقش بی‌معنیستی / تو بجو هستی که عاشق نیستی\nعشق نان بی نان غذای عاشق است / بند هستی نیست هر کو صادقست\nعاشقان را کار نبود با وجود / عاشقان را هست بی سرمایه سود\nبال نه و گرد عالم می‌پرند / دست نه و گو ز میدان می‌برند\nآن فقیری کو ز معنی بوی یافت / دست ببریده همی زنبیل بافت\nعاشقان اندر عدم خیمه زدند / چون عدم یک‌رنگ و نفس واحدند\nشیرخواره کی شناسد ذوق لوت / مر پری را بوی باشد لوت و پوت\nآدمی کی بو برد از بوی او / چونک خوی اوست ضد خوی او\nیابد از بو آن پری بوی‌کش / تو نیابی آن ز صد من لوت خوش\nپیش قبطی خون بود آن آب نیل / آب باشد پیش سبطی جمیل\nجاده باشد بحر ز اسرائیلیان / غرقه گه باشد ز فرعون عوان",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3142",
        "title": "بخش ۱۴۲ - مخصوص بودن یعقوب علیه السلام به چشیدن جام حق از روی یوسف ",
        "content": "آنچ یعقوب از رخ یوسف بدید / خاص او بد آن به اخوان کی رسید\nاین ز عشقش خویش در چه می‌کند / و آن بکین از بهر او چه می‌کند\nسفرهٔ او پیش این از نان تهیست / پیش یعقوبست پر کو مشتهیست\nروی ناشسته نبیند روی حور / لا صلوة گفت الا بالطهور\nعشق باشد لوت و پوت جانها / جوع ازین رویست قوت جانها\nجوع یوسف بود آن یعقوب را / بوی نانش می‌رسید از دور جا\nآنک بستد پیرهن را می‌شتافت / بوی پیراهان یوسف می‌نیافت\nو آنک صد فرسنگ زان سو بود او / چونک بد یعقوب می‌بویید بو\nای بسا عالم ز دانش بی‌نصیب / حافظ علمست آنکس نه حبیب\nمستمع از وی همی‌یابد مشام / گرچه باشد مستمع از جنس عام\nزانک پیراهان بدستش عاریه‌ست / چون بدست آن نخاسی جاریه‌ست\nجاریه پیش نخاسی سرسریست / در کف او از برای مشتریست\nقسمت حقست روزی دادنی / هر یکی را سوی دیگر راه نی\nیک خیال نیک باغ آن شده / یک خیال زشت راه این زده\nآن خدایی کز خیالی باغ ساخت / وز خیالی دوزخ و جای گداخت\nپس کی داند راه گلشنهای او / پس کی داند جای گلخنهای او\nدیدبان دل نبیند در مجال / کز کدامین رکن جان آید خیال\nگر بدیدی مطلعش را ز احتیال / بند کردی راه هر ناخوش خیال\nکی رسد جاسوس را آنجا قدم / که بود مرصاد و در بند عدم\nدامن فضلش بکف کن کوروار / قبض اعمی این بود ای شهرهٔار\nدامن او امر و فرمان ویست / نیکبختی که تقی جان ویست\nآن یکی در مرغزار و جوی آب / و آن یکی پهلوی او اندر عذاب\nاو عجب مانده که ذوق این ز چیست / و آن عجب مانده که این در حبس کیست\nهین چرا خشکی که اینجا چشمه هاست / هین چرا زردی که اینجا صد دواست\nهمنشینا هین در آ اندر چمن / گوید ای جان من نیارم آمدن",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3143",
        "title": "بخش ۱۴۳ - حکایت امیر و غلامش کی نماز باره بود وانس عظیم داشت در نما",
        "content": "میرشد محتاج گرمابه سحر / بانگ زد سنقر هلا بردار سر\nطاس و مندیل و گل از التون بگیر / تابه گرمابه رویم ای ناگزیر\nسنقر آن دم طاس و مندیلی نکو / برگرفت و رفت با او دو بدو\nمسجدی بر ره بد و بانگ صلا / آمد اندر گوش سنقر در ملا\nبود سنقر سخت مولع در نماز / گفت ای میر من ای بنده‌نواز\nتو برین دکان زمانی صبرکن / تا گزارم فرض و خوانم لم یکن\nچون امام و قوم بیرون آمدند / ازنماز و وردها فارغ شدند\nسنقر آنجا ماند تا نزدیک چاشت / میر سنقر را زمانی چشم داشت\nگفت ای سنقر چرا نایی برون / گفت می‌نگذاردم این ذو فنون\nصبر کن نک آمدم ای روشنی / نیستم غافل که در گوش منی\nهفت نوبت صبر کرد و بانگ کرد / تاکه عاجز گشت از تیباش مرد\nپاسخش این بود می‌نگذاردم / تا برون آیم هنوز ای محترم\nگفت آخر مسجد اندر کس نماند / کیت وا می‌دارد آنجا کت نشاند\nگفت آنک بسته‌استت از برون / بسته است او هم مرا در اندرون\nآنک نگذارد ترا کایی درون / می‌بنگذارد مرا کایم برون\nآنک نگذارد کزین سو پا نهی / او بدین سو بست پای این رهی\nماهیان را بحر نگذارد برون / خاکیان را بحر نگذارد درون\nاصل ماهی آب و حیوان از گلست / حیله و تدبیر اینجا باطلست\nقفل زفتست و گشاینده خدا / دست در تسلیم زن واندر رضا\nذره ذره گر شود مفتاحها / این گشایش نیست جز از کبریا\nچون فراموشت شود تدبیر خویش / یابی آن بخت جوان از پیر خویش\nچون فراموش خودی یادت کنند / بنده گشتی آنگه آزادت کنند",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3144",
        "title": "بخش ۱۴۴ - نومید شدن انبیا از قبول و پذیرای منکران قوله حتی اذا استی",
        "content": "انبیا گفتند با خاطر که چند / می‌دهیم این را و آن را وعظ و پند\nچند کوبیم آهن سردی ز غی / در دمیدن در قفض هین تا بکی\nجنبش خلق از قضا و وعده است / تیزی دندان ز سوز معده است\nنفس اول راند بر نفس دوم / ماهی از سر گنده باشد نه ز دم\nلیک هم می‌دان و خر می‌ران چو تیر / چونک بلغ گفت حق شد ناگزیر\nتو نمی‌دانی کزین دو کیستی / جهد کن چندانک بینی چیستی\nچون نهی بر پشت کشتی بار را / بر توکل می‌کنی آن کار را\nتو نمی‌دانی که از هر دو کیی / غرقه‌ای اندر سفر یا ناجیی\nگر بگویی تا ندانم من کیم / بر نخواهم تاخت در کشتی و یم\nمن درین ره ناجیم یا غرقه‌ام / کشف گردان کز کدامین فرقه‌ام\nمن نخواهم رفت این ره با گمان / بر امید خشک همچون دیگران\nهیچ بازرگانیی ناید ز تو / زانک در غیبست سر این دو رو\nتاجر ترسنده‌طبع شیشه‌جان / در طلب نه سود دارد نه زیان\nبل زیان دارد که محرومست و خوار / نور او یابد که باشد شعله‌خوار\nچونک بر بوکست جمله کارها / کار دین اولی کزین یابی رها\nنیست دستوری بدینجا قرع باب / جز امید الله اعلم بالصواب",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3145",
        "title": "بخش ۱۴۵ - بیان آنک ایمان مقلد خوفست و رجا",
        "content": "داعی هر پیشه اومیدست و بوک / گرچه گردنشان ز کوشش شد چو دوک\nبامدادان چون سوی دکان رود / بر امید و بوک روزی می‌دود\nبوک روزی نبودت چون می‌روی / خوف حرمان هست تو چونی قوی\nخوف حرمان ازل در کسب لوت / چون نکردت سست اندر جست و جوت\nگویی گرچه خوف حرمان هست پیش / هست اندر کاهلی این خوف بیش\nهست در کوشش امیدم بیشتر / دارم اندر کاهلی افزون خطر\nپس چرا در کار دین ای بدگمان / دامنت می‌گیرد این خوف زیان\nیا ندیدی کاهل این بازار ما / در چه سودند انبیا و اولیا\nزین دکان رفتن چه کانشان رو نمود / اندرین بازار چون بستند سود\nآتش آن را رام چون خلخال شد / بحر آن را رام شد حمال شد\nآهن آن را رام شد چون موم شد / باد آن را بنده و محکوم شد",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3146",
        "title": "بخش ۱۴۶ - بیان آنک رسول علیه السلام فرمود ان لله تعالی اولیاء اخفیا",
        "content": "قوم دیگر سخت پنهان می‌روند / شهرهٔ خلقان ظاهر کی شوند\nاین همه دارند و چشم هیچ کس / بر نیفتد بر کیاشان یک نفس\nهم کرامتشان هم ایشان در حرم / نامشان را نشنوند ابدال هم\nیا نمی‌دانی کرمهای خدا / کو ترا می‌خواند آن سو که بیا\nشش جهت عالم همه اکرام اوست / هر طرف که بنگری اعلام اوست\nچون کریمی گویدت آتش در آ / اندر آ زود و مگو سوزد مرا",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3147",
        "title": "بخش ۱۴۷ - حکایت مندیل در تنور پر آتش انداختن  انس رضی الله عنه و نا",
        "content": "از انس فرزند مالک آمدست / که به مهمانی او شخصی شدست\nاو حکایت کرد کز بعد طعام / دید انس دستارخوان را زردفام\nچرکن و آلوده گفت ای خادمه / اندر افکن در تنورش یک‌دمه\nدر تنور پر ز آتش در فکند / آن زمان دستارخوان را هوشمند\nجمله مهمانان در آن حیران شدند / انتظار دود کندوری بدند\nبعد یکساعت بر آورد از تنور / پاک و اسپید و از آن اوساخ دور\nقوم گفتند ای صحابی عزیز / چون نسوزید و منقی گشت نیز\nگفت زانک مصطفی دست و دهان / بس بمالید اندرین دستارخوان\nای دل ترسنده از نار و عذاب / با چنان دست و لبی کن اقتراب\nچون جمادی را چنین تشریف داد / جان عاشق را چه‌ها خواهد گشاد\nمر کلوخ کعبه را چون قبله کرد / خاک مردان باش ای جان در نبرد\nبعد از آن گفتند با آن خادمه / تو نگویی حال خود با این همه\nچون فکندی زود آن از گفت وی / گیرم او بردست در اسرار پی\nاین‌چنین دستارخوان قیمتی / چون فکندی اندر آتش ای ستی\nگفت دارم بر کریمان اعتماد / نیستم ز اکرام ایشان ناامید\nمیزری چه بود اگر او گویدم / در رو اندر عین آتش بی ندم\nاندر افتم از کمال اعتماد / از عباد الله دارم بس امید\nسر در اندازم نه این دستارخوان / ز اعتماد هر کریم رازدان\nای برادر خود برین اکسیر زن / کم نباید صدق مرد از صدق زن\nآن دل مردی که از زن کم بود / آن دلی باشد که کم ز اشکم بود",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3148",
        "title": "بخش ۱۴۸ - قصهٔ فریاد رسیدن رسول علیه السلام کاروان عرب را کی از تشن",
        "content": "اندر آن وادی گروهی از عرب / خشک شد از قحط بارانشان قرب\nدر میان آن بیابان مانده / کاروانی مرگ خود بر خوانده\nناگهانی آن مغیث هر دو کون / مصطفی پیدا شد از ره بهر عون\nدید آنجا کاروانی بس بزرگ / بر تف ریگ و ره صعب و سترگ\nاشترانشان را زبان آویخته / خلق اندر ریگ هر سو ریخته\nرحمش آمد گفت هین زوتر روید / چند یاری سوی آن کثبان دوید\nگر سیاهی بر شتر مشک آورد / سوی میر خود به زودی می‌برد\nآن شتربان سیه را با شتر / سوی من آرید با فرمان مر\nسوی کثبان آمدند آن طالبان / بعد یکساعت بدیدند آنچنان\nبنده‌ای می‌شد سیه با اشتری / راویه پر آب چون هدیه‌بری\nپس بدو گفتند می‌خواند ترا / این طرف فخر البشر خیر الوری\nگفت من نشناسم او را کیست او / گفت او آن ماه‌روی قندخو\nنوعها تعریف کردندش که هست / گفت مانا او مگر آن شاعرست\nکه گروهی را زبون کرد او بسحر / من نیایم جانب او نیم شبر\nکش‌کشانش آوریدند آن طرف / او فغان برداشت در تشنیع و تف\nچون کشیدندش به پیش آن عزیز / گفت نوشید آب و بردارید نیز\nجمله را زان مشک او سیراب کرد / اشتران و هر کسی زان آب خورد\nراویه پر کرد و مشک از مشک او / ابر گردون خیره ماند از رشک او\nاین کسی دیدست کز یک راویه / سرد گردد سوز چندان هاویه\nاین کسی دیدست کز یک مشک آب / گشت چندین مشک پر بی اضطراب\nمشک خود روپوش بود و موج فضل / می‌رسید از امر او از بحر اصل\nآب از جوشش همی‌گردد هوا / و آن هوا گردد ز سردی آبها\nبلک بی علت و بیرون زین حکم / آب رویانید تکوین از عدم\nتو ز طفلی چون سببها دیده‌ای / در سبب از جهل بر چفسیده‌ای\nبا سببها از مسبب غافلی / سوی این روپوشها زان مایلی\nچون سببها رفت بر سر می‌زنی / ربنا و ربناها می‌کنی\nرب می‌گوید برو سوی سبب / چون ز صنعم یاد کردی ای عجب\nگفت زین پس من ترا بینم همه / ننگرم سوی سبب و آن دمدمه\nگویدش ردوا لعادوا کار تست / ای تو اندر توبه و میثاق سست\nلیک من آن ننگرم رحمت کنم / رحمتم پرست بر رحمت تنم\nننگرم عهد بدت بدهم عطا / از کرم این دم چو می‌خوانی مرا\nقافله حیران شد اندر کار او / یا محمد چیست این ای بحر خو\nکرده‌ای روپوش مشک خرد را / غرقه کردی هم عرب هم کرد را",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3149",
        "title": "بخش ۱۴۹ - مشک آن غلام ازغیب پر آب کردن بمعجزه و آن غلام سیاه را سپی",
        "content": "ای غلام اکنون تو پر بین مشک خود / تا نگویی درشکایت نیک و بد\nآن سیه حیران شد از برهان او / می‌دمید از لامکان ایمان او\nچشمه‌ای دید از هوا ریزان شده / مشک او روپوش فیض آن شده\nزان نظر روپوشها هم بر درید / تا معین چشمهٔ غیبی بدید\nچشمها پر آب کرد آن دم غلام / شد فراموشش ز خواجه وز مقام\nدست و پایش ماند از رفتن به راه / زلزله افکند در جانش اله\nباز بهر مصلحت بازش کشید / که به خویش آ باز رو ای مستفید\nوقت حیرت نیست حیرت پیش تست / این زمان در ره در آ چالاک و چست\nدستهای مصطفی بر رو نهاد / بوسه‌های عاشقانه بس بداد\nمصطفی دست مبارک بر رخش / آن زمان مالید و کرد او فرخش\nشد سپید آن زنگی و زادهٔ حبش / همچو بدر و روز روشن شد شبش\nیوسفی شد در جمال و در دلال / گفتش اکنون رو بده وا گوی حال\nاو همی‌شد بی سر و بی پای مست / پای می‌نشناخت در رفتن ز دست\nپس بیامد با دو مشک پر روان / سوی خواجه از نواحی کاروان",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3150",
        "title": "بخش ۱۵۰ - دیدن خواجه غلام خود را سپید و ناشناختن کی اوست و گفتن کی ",
        "content": "خواجه از دورش بدید و خیره ماند / از تحیر اهل آن ده را بخواند\nراویهٔ ما اشتر ما هست این / پس کجا شد بندهٔ زنگی‌جبین\nاین یکی بدریست می‌آید ز دور / می‌زند بر نور روز از روش نور\nکو غلام ما مگر سرگشته شد / یا بدو گرگی رسید و کشته شد\nچون بیامد پیش گفتش کیستی / از یمن زادی و یا ترکیستی\nگو غلامم را چه کردی راست گو / گر بکشتی وا نما حیلت مجو\nگفت اگر کشتم بتو چون آمدم / چون به پای خود درین خون آمدم\nکو غلام من بگفت اینک منم / کرد دست فضل یزدان روشنم\nهی چه می‌گویی غلام من کجاست / هین نخواهی رست از من جز براست\nگفت اسرار ترا با آن غلام / جمله وا گویم یکایک من تمام\nزان زمانی که خریدی تو مرا / تا به اکنون باز گویم ماجرا\nتا بدانی که همانم در وجود / گرچه از شبدیز من صبحی گشود\nرنگ دیگر شد ولیکن جان پاک / فارغ از رنگست و از ارکان و خاک\nتن‌شناسان زود ما را گم کنند / آب‌نوشان ترک مشک و خم کنند\nجان‌شناسان از عددها فارغ‌اند / غرقهٔ دریای بی‌چونند و چند\nجان شو و از راه جان جان را شناس / یار بینش شو نه فرزند قیاس\nچون ملک با عقل یک سررشته‌اند / بهر حکمت را دو صورت گشته‌اند\nآن ملک چون مرغ بال و پر گرفت / وین خرد بگذاشت پر و فر گرفت\nلاجرم هر دو مناصر آمدند / هر دو خوش رو پشت همدیگر شدند\nهم ملک هم عقل حق را واجدی / هر دو آدم را معین و ساجدی\nنفس و شیطان بوده ز اول واحدی / بوده آدم را عدو و حاسدی\nآنک آدم را بدن دید او رمید / و آنک نور مؤتمن دید او خمید\nآن دو دیده‌روشنان بودند ازین / وین دو را دیده ندیده غیر طین\nاین بیان اکنون چو خر بر یخ بماند / چون نشاید بر جهود انجیل خواند\nکی توان با شیعه گفتن از عمر / کی توان بربط زدن در پیش کر\nلیک گر در ده به گوشه یک کسست / های هویی که برآوردم بسست\nمستحق شرح را سنگ و کلوخ / ناطقی گردد مشرح با رسوخ",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3151",
        "title": "بخش ۱۵۱ - بیان آنک حق تعالی هرچه داد و آفرید از سماوات و ارضین و اع",
        "content": "آن نیاز مریمی بودست و درد / که چنان طفلی سخن آغاز کرد\nجزو او بی او برای او بگفت / جزو جزوت گفت دارد در نهفت\nدست و پا شاهد شوندت ای رهی / منکری را چند دست و پا نهی\nور نباشی مستحق شرح و گفت / ناطقهٔ ناطق ترا دید و بخفت\nهر چه رویید از پی محتاج رست / تا بیابد طالبی چیزی که جست\nحق تعالی گر سماوات آفرید / از برای دفع حاجات آفرید\nهر کجا دردی دوا آنجا رود / هر کجا فقری نوا آنجا رود\nهر کجا مشکل جواب آنجا رود / هر کجا کشتیست آب آنجا رود\nآب کم جو تشنگی آور بدست / تا بجوشد آب از بالا و پست\nتا نزاید طفلک نازک گلو / کی روان گردد ز پستان شیر او\nرو بدین بالا و پستیها بدو / تا شوی تشنه و حرارت را گرو\nبعد از آن بانگ زنبور هوا / بانگ آب جو بنوشی ای کیا\nحاجت تو کم نباشد از حشیش / آب را گیری سوی او می‌کشیش\nگوش گیری آب را تو می‌کشی / سوی زرع خشک تا یابد خوشی\nزرع جان را کش جواهر مضمرست / ابر رحمت پر ز آب کوثرست\nتا سقاهم ربهم آید خطاب / تشنه باش الله اعلم بالصواب",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3152",
        "title": "بخش ۱۵۲ - آمدن آن زن کافر با طفل شیرخواره به نزدیک مصطفی علیه السلا",
        "content": "هم از آن ده یک زنی از کافران / سوی پیغامبر دوان شد ز امتحان\nپیش پیغامبر در آمد با خمار / کودکی دو ماه زن را بر کنار\nگفت کودک سلم الله علیک / یا رسول الله قد جئنا الیک\nمادرش از خشم گفتش هی خموش / کیت افکند این شهادت را بگوش\nاین کیت آموخت ای طفل صغیر / که زبانت گشت در طفلی جریر\nگفت حق آموخت آنگه جبرئیل / در بیان با جبرئیلم من رسیل\nگفت کو گفتا که بالای سرت / می‌نبینی کن به بالا منظرت\nایستاده بر سر تو جبرئیل / مر مرا گشته به صد گونه دلیل\nگفت می‌بینی تو گفتا که بلی / بر سرت تابان چو بدری کاملی\nمی‌بیاموزد مرا وصف رسول / زان علوم می‌رهاند زین سفول\nپس رسولش گفت ای طفل رضیع / چیست نامت باز گو و شو مطیع\nگفت نامم پیش حق عبدالعزیز / عبد عزی پیش این یک مشت حیز\nمن ز عزی پاک و بیزار و بری / حق آنک دادت این پیغامبری\nکودک دو ماهه همچون ماه بدر / درس بالغ گفته چون اصحاب صدر\nپس حنوط آن دم ز جنت در رسید / تا دماغ طفل و مادر بو کشید\nهر دو می‌گفتند کز خوف سقوط / جان سپردن به برین بوی حنوط\nآن کسی را کش معرف حق بود / جامد و نامیش صد صدق زند\nآنکسی را کش خدا حافظ بود / مرغ و ماهی مر ورا حارس شود",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3153",
        "title": "بخش ۱۵۳ - ربودن عقاب موزهٔ مصطفی علیه السلام و بردن بر هوا و نگون ک",
        "content": "اندرین بودند کآواز صلا / مصطفی بشنید از سوی علا\nخواست آبی و وضو را تازه کرد / دست و رو را شست او زان آب سرد\nهر دو پا شست و به موزه کرد رای / موزه را بربود یک موزه‌ربای\nدست سوی موزه برد آن خوش‌خطاب / موزه را بربود از دستش عقاب\nموزه را اندر هوا برد او چو باد / پس نگون کرد و از آن ماری فتاد\nدر فتاد از موزه یک مار سیاه / زان عنایت شد عقابش نیکخواه\nپس عقاب آن موزه را آورد باز / گفت هین بستان و رو سوی نماز\nاز ضرورت کردم این گستاخیی / من ز ادب دارم شکسته‌شاخیی\nوای کو گستاخ پایی می‌نهد / بی ضرورت کش هوا فتوی دهد\nپس رسولش شکر کرد و گفت ما / این جفا دیدیم و بود این خود وفا\nموزه بربودی و من درهم شدم / تو غمم بردی و من در غم شدم\nگرچه هر غیبی خدا ما را نمود / دل در آن لحظه به خود مشغول بود\nگفت دور از تو که غفلت در تو رست / دیدنم آن غیب را هم عکس تست\nمار در موزه ببینم بر هوا / نیست از من عکس تست ای مصطفی\nعکس نورانی همه روشن بود / عکس ظلمانی همه گلخن بود\nعکس عبدالله همه نوری بود / عکس بیگانه همه کوری بود\nعکس هر کس را بدان ای جان ببین / پهلوی جنسی که خواهی می‌نشین",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3154",
        "title": "بخش ۱۵۴ - وجه عبرت گرفتن ازین حکایت و یقین دانستن کی ان مع العسر یس",
        "content": "عبرتست آن قصه ای جان مر ترا / تا که راضی باشی در حکم خدا\nتا که زیرک باشی و نیکوگمان / چون ببینی واقعهٔ بد ناگهان\nدیگران گردند زرد از بیم آن / تو چو گل خندان گه سود و زیان\nزانک گل گر برگ برگش می‌کنی / خنده نگذارد نگردد منثنی\nگوید از خاری چرا افتم بغم / خنده را من خود ز خار آورده‌ام\nهرچه از تو یاوه گردد از قضا / تو یقین دان که خریدت از بلا\nما التصوف قال وجدان الفرح / فی الفؤاد عند اتیان الترح\nآن عقابش را عقابی دان که او / در ربود آن موزه را زان نیک‌خو\nتا رهاند پاش را از زخم مار / ای خنک عقلی که باشد بی غبار\nگفت لا تاسوا علی ما فاتکم / ان اتی السرحان واردی شاتکم\nکان بلا دفع بلاهای بزرگ / و آن زیان منع زیانهای سترگ",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3155",
        "title": "بخش ۱۵۵ - استدعاء آن مرد از موسی زبان بهایم با طیور",
        "content": "گفت موسی را یکی مرد جوان / که بیاموزم زبان جانوران\nتا بود کز بانگ حیوانات و دد / عبرتی حاصل کنم در دین خود\nچون زبانهای بنی آدم همه / در پی آبست و نان و دمدمه\nبوک حیوانات را دردی دگر / باشد از تدبیر هنگام گذر\nگفت موسی رو گذر کن زین هوس / کین خطر دارد بسی در پیش و پس\nعبرت و بیداری از یزدان طلب / نه از کتاب و از مقال و حرف و لب\nگرم‌تر شد مرد زان منعش که کرد / گرم‌تر گردد همی از منع مرد\nگفت ای موسی چو نور تو بتافت / هر چه چیزی بود چیزی از تو یافت\nمر مرا محروم کردن زین مراد / لایق لطفت نباشد ای جواد\nاین زمان قایم مقام حق توی / یاس باشد گر مرا مانع شوی\nگفت موسی یا رب این مرد سلیم / سخره کردستش مگر دیو رجیم\nگر بیاموزم زیان‌کارش بود / ور نیاموزم دلش بد می‌شود\nگفت ای موسی بیاموزش که ما / رد نکردیم از کرم هرگز دعا\nگفت یا رب او پشیمانی خورد / دست خاید جامه‌ها را بر درد\nنیست قدرت هر کسی را سازوار / عجز بهتر مایهٔ پرهیزکار\nفقر ازین رو فخر آمد جاودان / که به تقوی ماند دست نارسان\nزان غنا و زان غنی مردود شد / که ز قدرت صبرها بدرود شد\nآدمی را عجز و فقر آمد امان / از بلای نفس پر حرص و غمان\nآن غم آمد ز آرزوهای فضول / که بدان خو کرده است آن صید غول\nآرزوی گل بود گل‌خواره را / گلشکر نگوارد آن بیچاره را",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3156",
        "title": "بخش ۱۵۶ - وحی آمدن از حق تعالی به موسی کی بیاموزش چیزی کی استدعا کن",
        "content": "گفت یزدان تو بده بایست او / برگشا در اختیار آن دست او\nاختیار آمد عبادت را نمک / ورنه می‌گردد بناخواه این فلک\nگردش او را نه اجر و نه عقاب / که اختیار آمد هنر وقت حساب\nجمله عالم خود مسبح آمدند / نیست آن تسبیح جبری مزدمند\nتیغ در دستش نه از عجزش بکن / تا که غازی گردد او یا راه‌زن\nزانک کرمنا شد آدم ز اختیار / نیم زنبور عسل شد نیم مار\nمومنان کان عسل زنبوروار / کافران خود کان زهری همچو مار\nزانک مؤمن خورد بگزیده نبات / تا چو نحلی گشت ریق او حیات\nباز کافر خورد شربت از صدید / هم ز قوتش زهر شد در وی پدید\nاهل الهام خدا عین الحیات / اهل تسویل هوا سم الممات\nدر جهان این مدح و شاباش و زهی / ز اختیارست و حفاظ آگهی\nجمله رندان چونک در زندان بوند / متقی و زاهد و حق‌خوان شوند\nچونک قدرت رفت کاسد شد عمل / هین که تا سرمایه نستاند اجل\nقدرتت سرمایهٔ سودست هین / وقت قدرت را نگه دار و ببین\nآدمی بر خنگ کرمنا سوار / در کف درکش عنان اختیار\nباز موسی داد پند او را بمهر / که مرادت زرد خواهد کرد چهر\nترک این سودا بگو وز حق بترس / دیو دادستت برای مکر درس",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3157",
        "title": "بخش ۱۵۷ - قانع شدن آن طالب به تعلیم زبان مرغ خانگی و سگ و اجابت موس",
        "content": "گفت باری نطق سگ کو بر درست / نطق مرغ خانگی کاهل پرست\nگفت موسی هین تو دانی رو رسید / نطق این هر دو شود بر تو پدید\nبامدادان از برای امتحان / ایستاد او منتظر بر آستان\nخادمه سفره بیفشاند و فتاد / پاره‌ای نان بیات آثار زاد\nدر ربود آن را خروسی چون گرو / گفت سگ کردی تو بر ما ظلم رو\nدانهٔ گندم توانی خورد و من / عاجزم در دانه خوردن در وطن\nگندم و جو را و باقی حبوب / می‌توانی خورد و من نه ای طروب\nاین لب نانی که قسم ماست نان / می‌ربایی این قدر را از سگان",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3158",
        "title": "بخش ۱۵۸ - جواب خروس سگ را",
        "content": "پس خروسش گفت تن زن غم مخور / که خدا بدهد عوض زینت دگر\nاسپ این خواجه سقط خواهد شدن / روز فردا سیر خور کم کن حزن\nمر سگان را عید باشد مرگ اسپ / روزی وافر بود بی جهد و کسپ\nاسپ را بفروخت چون بشنید مرد / پیش سگ شد آن خروسش روی‌زرد\nروز دیگر همچنان نان را ربود / آن خروس و سگ برو لب بر گشود\nکای خروس عشوه‌ده چند این دروغ / ظالمی و کاذبی و بی فروغ\nاسپ کش گفتی سقط گردد کجاست / کور اخترگوی و محرومی ز راست\nگفت او را آن خروس با خبر / که سقط شد اسپ او جای دگر\nاسپ را بفروخت و جست او از زیان / آن زیان انداخت او بر دیگران\nلیک فردا استرش گردد سقط / مر سگان را باشد آن نعمت فقط\nزود استر را فروشید آن حریص / یافت از غم وز زیان آن دم محیص\nروز ثالث گفت سگ با آن خروس / ای امیر کاذبان با طبل و کوس\nگفت او بفروخت استر را شتاب / گفت فردایش غلام آید مصاب\nچون غلام او بمیرد نانها / بر سگ و خواهنده ریزند اقربا\nاین شنید و آن غلامش را فروخت / رست از خسران و رخ را بر فروخت\nشکرها می‌کرد و شادیها که من / رستم از سه واقعه اندر زمن\nتا زبان مرغ و سگ آموختم / دیدهٔ س القضا را دوختم\nروز دیگر آن سگ محروم گفت / کای خروس ژاژخا کو طاق و جفت",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3159",
        "title": "بخش ۱۵۹ - خجل گشتن خروس پیش سگ به سبب دروغ شدن در آن سه وعده",
        "content": "چند چند آخر دروغ و مکر تو / خود نپرد جز دروغ از وکر تو\nگفت حاشا از من و از جنس من / که بگردیم از دروغی ممتحن\nما خروسان چون مؤذن راست‌گوی / هم رقیب آفتاب و وقت‌جوی\nپاسبان آفتابیم از درون / گر کنی بالای ما طشتی نگون\nپاسبان آفتابند اولیا / در بشر واقف ز اسرار خدا\nاصل ما را حق پی بانگ نماز / داد هدیه آدمی را در جهاز\nگر بناهنگام سهوی‌مان رود / در اذان آن مقتل ما می‌شود\nگفت ناهنگام حی عل فلاح / خون ما را می‌کند خوار و مباح\nآنک معصوم آمد و پاک از غلط / آن خروس جان وحی آمد فقط\nآن غلامش مرد پیش مشتری / شد زیان مشتری آن یکسری\nاو گریزانید مالش را ولیک / خون خود را ریخت اندر یاب نیک\nیک زیان دفع زیانها می‌شدی / جسم و مال ماست جانها را فدا\nپیش شاهان در سیاست‌گستری / می‌دهی تو مال و سر را می‌خری\nاعجمی چون گشته‌ای اندر قضا / می‌گریزانی ز داور مال را",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3160",
        "title": "بخش ۱۶۰ - خبر کردن خروس از مرگ خواجه",
        "content": "لیک فردا خواهد او مردن یقین / گاو خواهد کشت وارث در حنین\nصاحب خانه بخواهد مرد رفت / روز فردا نک رسیدت لوت زفت\nپاره‌های نان و لالنگ و طعام / در میان کوی یابد خاص و عام\nگاو قربانی و نانهای تنک / بر سگان و سایلان ریزد سبک\nمرگ اسپ و استر و مرگ غلام / بد قضا گردان این مغرور خام\nاز زیان مال و درد آن گریخت / مال افزون کرد و خون خویش ریخت\nاین ریاضتهای درویشان چراست / کان بلا بر تن بقای جانهاست\nتا بقای خود نیابد سالکی / چون کند تن را سقیم و هالکی\nدست کی جنبد به ایثار و عمل / تا نبیند داده را جانش بدل\nآنک بدهد بی امید سودها / آن خدایست آن خدایست آن خدا\nیا ولی حق که خوی حق گرفت / نور گشت و تابش مطلق گرفت\nکو غنی است و جز او جمله فقیر / کی فقیری بی عوض گوید که گیر\nتا نبیند کودکی که سیب هست / او پیاز گنده را ندهد ز دست\nاین همه بازار بهر این غرض / بر دکانها شسته بر بوی عوض\nصد متاع خوب عرضه می‌کنند / واندرون دل عوضها می‌تنند\nیک سلامی نشنوی ای مرد دین / که نگیرد آخرت آن آستین\nبی طمع نشنیده‌ام از خاص و عام / من سلامی ای برادر والسلام\nجز سلام حق هین آن را بجو / خانه خانه جا بجا و کو بکو\nاز دهان آدمی خوش‌مشام / هم پیام حق شنودم هم سلام\nوین سلام باقیان بر بوی آن / من همی‌نوشم به دل خوشتر ز جان\nزان سلام او سلام حق شدست / کآتش اندر دودمان خود زدست\nمرده است از خود شده زنده برب / زان بود اسرار حقش در دو لب\nمردن تن در ریاضت زندگیست / رنج این تن روح را پایندگیست\nگوش بنهاده بد آن مرد خبیث / می‌شنود او از خروسش آن حدیث",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3161",
        "title": "بخش ۱۶۱ - دویدن آن شخص به سوی موسی به زنهار چون از خروس خبر مرگ خود",
        "content": "چون شنید اینها دوان شد تیز و تفت / بر در موسی کلیم الله رفت\nرو همی‌مالید در خاک او ز بیم / که مرا فریاد رس زین ای کلیم\nگفت رو بفروش خود را و بره / چونک استا گشته‌ای بر جه ز چه\nبر مسلمانان زیان انداز تو / کیسه و همیانها را کن دوتو\nمن درون خشت دیدم این قضا / که در آیینه عیان شد مر ترا\nعاقل اول بیند آخر را بدل / اندر آخر بیند از دانش مقل\nباز زاری کرد کای نیکوخصال / مر مرا در سر مزن در رو ممال\nاز من آن آمد که بودم ناسزا / ناسزایم را تو ده حسن الجزا\nگفت تیری جست از شست ای پسر / نیست سنت کید آن واپس به سر\nلیک در خواهم ز نیکوداوری / تا که ایمان آن زمان با خود بری\nچونک ایمان برده باشی زنده‌ای / چونک با ایمان روی پاینده‌ای\nهم در آن دم حال بر خواجه بگشت / تا دلش شوریده و آوردند طشت\nشورش مرگست نه هیضهٔ طعام / قی چه سودت دارد ای بدبخت خام\nچار کس بردند تا سوی وثاق / ساق می‌مالید او بر پشت ساق\nپند موسی نشنوی شوخی کنی / خویشتن بر تیغ پولادی زنی\nشرم ناید تیغ را از جان تو / آن تست این ای برادر آن تو",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3162",
        "title": "بخش ۱۶۲ - دعاکردن موسی آن شخص را تا بایمان رود از دنیا",
        "content": "موسی آمد در مناجات آن سحر / کای خدا ایمان ازو مستان مبر\nپادشاهی کن برو بخشا که او / سهو کرد و خیره‌رویی و غلو\nگفتمش این علم نه درخورد تست / دفع پندارید گفتم را و سست\nدست را بر اژدها آنکس زند / که عصا را دستش اژدرها کند\nسر غیب آن را سزد آموختن / که ز گفتن لب تواند دوختن\nدرخور دریا نشد جز مرغ آب / فهم کن والله اعلم بالصواب\nاو به دریا رفت و مرغ‌آبی نبود / گشت غرقه دست گیرش ای ودود",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3163",
        "title": "بخش ۱۶۳ - اجابت کردن حق تعالی دعای موسی را علیه السلام",
        "content": "گفت بخشیدم بدو ایمان نعم / ور تو خواهی این زمان زنده‌ش کنم\nبلک جمله مردگان خاک را / این زمان زنده کنم بهر ترا\nگفت موسی این جهان مردنست / آن جهان انگیز کانجا روشنست\nاین فناجا چون جهان بود نیست / بازگشت عاریت بس سود نیست\nرحمتی افشان بر ایشان هم کنون / در نهان‌خانهٔ لدینا محضرون\nتابدانی که زیان جسم و مال / سود جان باشد رهاند از وبال\nپس ریاضت را به جان شو مشتری / چون سپردی تن به خدمت جان بری\nور ریاضت آیدت بی اختیار / سر بنه شکرانه ده ای کامیار\nچون حقت داد آن ریاضت شکر کن / تو نکردی او کشیدت ز امر کن",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3164",
        "title": "بخش ۱۶۴ - حکایت آن زنی کی فرزندش نمی‌زیست بنالید جواب آمد کی آن عوض",
        "content": "آن زنی هر سال زاییدی پسر / بیش از شش مه نبودی عمرور\nیاسه مه یا چار مه گشتی تباه / ناله کرد آن زن که افغان ای اله\nنه مهم بارست و سه ماهم فرح / نعمتم زوتر رو از قوس قزح\nپیش مردان خدا کردی نفیر / زین شکایت آن زن از درد نذیر\nبیست فرزند این‌چنین در گور رفت / آتشی در جانشان افتاد تفت\nتا شبی بنمود او را جنتی / باقیی سبزی خوشی بی ضنتی\nباغ گفتم نعمت بی‌کیف را / کاصل نعمتهاست و مجمع باغها\nورنه لا عین رات چه جای باغ / گفت نور غیب را یزدان چراغ\nمثل نبود آن مثال آن بود / تا برد بوی آنک او حیران بود\nحاصل آن زن دید آن را مست شد / زان تجلی آن ضعیف از دست شد\nدید در قصری نبشته نام خویش / آن خود دانستش آن محبوب‌کیش\nبعد از آن گفتند کین نعمت وراست / کو بجان بازی به جز صادق نخاست\nخدمت بسیار می‌بایست کرد / مر ترا تا بر خوری زین چاشت‌خورد\nچون تو کاهل بودی اندر التجا / آن مصیبتها عوض دادت خدا\nگفت یا رب تا به صد سال و فزون / این چنینم ده بریز از من تو خون\nاندر آن باغ او چو آمد پیش پیش / دید در وی جمله فرزندان خویش\nگفت از من کم شد از تو گم نشد / بی دو چشم غیب کس مردم نشد\nتو نکردی فصد و از بینی دوید / خون افزون تا ز تب جانت رهید\nمغز هر میوه بهست از پوستش / پوست دان تن را و مغز آن دوستش\nمغز نغزی دارد آخر آدمی / یکدمی آن را طلب گر زان دمی",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3165",
        "title": "بخش ۱۶۵ - در آمدن حمزه رضی الله عنه در جنگ بی زره",
        "content": "اندر آخر حمزه چون در صف شدی / بی زره سرمست در غزو آمدی\nسینه باز و تن برهنه پیش پیش / در فکندی در صف شمشیر خویش\nخلق پرسیدند کای عم رسول / ای هزبر صف‌شکن شاه فحول\nنه تو لا تلقوا بایدیکم الی / تهلکه خواندی ز پیغام خدا\nپس چرا تو خویش را در تهلکه / می در اندازی چنین در معرکه\nچون جوان بودی و زفت و سخت‌زه / تو نمی‌رفتی سوی صف بی زره\nچون شدی پیر و ضعیف و منحنی / پرده‌های لا ابالی می‌زنی\nلا ابالی‌وار با تیغ و سنان / می‌نمایی دار و گیر و امتحان\nتیغ حرمت می‌ندارد پیر را / کی بود تمییز تیغ و تیر را\nزین نسق غمخوارگان بی‌خبر / پند می‌دادند او را از غیر",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3166",
        "title": "بخش ۱۶۶ - جواب حمزه مر خلق را",
        "content": "گفت حمزه چونک بودم من جوان / مرگ می‌دیدم وداع این جهان\nسوی مردن کس برغبت کی رود / پیش اژدرها برهنه کی شود\nلیک از نور محمد من کنون / نیستم این شهر فانی را زبون\nاز برون حس لشکرگاه شاه / پر همی‌بینم ز نور حق سپاه\nخیمه در خیمه طناب اندر طناب / شکر آنک کرد بیدارم ز خواب\nآنک مردن پیش چشمش تهلکه‌ست / امر لا تلقوا بگیرد او به دست\nو آنک مردن پیش او شد فتح باب / سارعوا آید مرورا در خطاب\nالحذر ای مرگ‌بینان بارعوا / العجل ای حشربینان سارعوا\nالصلا ای لطف‌بینان افرحوا / البلا ای قهربینان اترحوا\nهر که یوسف دید جان کردش فدی / هر که گرگش دید برگشت از هدی\nمرگ هر یک ای پسر همرنگ اوست / پیش دشمن دشمن و بر دوست دوست\nپیش ترک آیینه را خوش رنگیست / پیش زنگی آینه هم زنگیست\nآنک می‌ترسی ز مرگ اندر فرار / آن ز خود ترسانی ای جان هوش دار\nروی زشت تست نه رخسار مرگ / جان تو همچون درخت و مرگ برگ\nاز تو رستست ار نکویست ار بدست / ناخوش و خوش هر ضمیرت از خودست\nگر بخاری خسته‌ای خود کشته‌ای / ور حریر و قزدری خود رشته‌ای\nدانک نبود فعل همرنگ جزا / هیچ خدمت نیست همرنگ عطا\nمزد مزدوران نمی‌ماند بکار / کان عرض وین جوهرست و پایدار\nآن همه سختی و زورست و عرق / وین همه سیمست و زرست و طبق\nگر ترا آید ز جایی تهمتی / کرد مظلومت دعا در محنتی\nتو همی‌گویی که من آزاده‌ام / بر کسی من تهمتی ننهاده‌ام\nتو گناهی کرده‌ای شکل دگر / دانه کشتی دانه کی ماند به بر\nاو زنا کرد و جزا صد چوب بود / گوید او من کی زدم کس را بعود\nنه جزای آن زنا بود این بلا / چوب کی ماند زنا را در خلا\nمار کی ماند عصا را ای کلیم / درد کی ماند دوا را ای حکیم\nتو به جای آن عصا آب منی / چون بیفکندی شد آن شخص سنی\nیار شد یا مار شد آن آب تو / زان عصا چونست این اعجاب تو\nهیچ ماند آب آن فرزند را / هیچ ماند نیشکر مر قند را\nچون سجودی یا رکوعی مرد کشت / شد در آن عالم سجود او بهشت\nچونک پرید از دهانش حمد حق / مرغ جنت ساختش رب الفلق\nحمد و تسبیحت نماند مرغ را / گرچه نطفهٔ مرغ بادست و هوا\nچون ز دستت رست ایثار و زکات / گشت این دست آن طرف نخل و نبات\nآب صبرت جوی آب خلد شد / جوی شیر خلد مهر تست و ود\nذوق طاعت گشت جوی انگبین / مستی و شوق تو جوی خمر بین\nاین سببها آن اثرها را نماند / کس نداند چونش جای آن نشاند\nاین سببها چون به فرمان تو بود / چار جو هم مر ترا فرمان نمود\nهر طرف خواهی روانش می‌کنی / آن صفت چون بد چنانش می‌کنی\nچون منی تو که در فرمان تست / نسل آن در امر تو آیند چست\nمی‌دود بر امر تو فرزند نو / که منم جزوت که کردی‌اش گرو\nآن صفت در امر تو بود این جهان / هم در امر تست آن جوها روان\nآن درختان مر ترا فرمان‌برند / کان درختان از صفاتت با برند\nچون به امر تست اینجا این صفات / پس در امر تست آنجا آن جزات\nچون ز دستت زخم بر مظلوم رست / آن درختی گشت ازو زقوم رست\nچون ز خشم آتش تو در دلها زدی / مایهٔ نار جهنم آمدی\nآتشت اینجا چو آدم سوز بود / آنچ از وی زاد مرد افروز بود\nآتش تو قصد مردم می‌کند / نار کز وی زاد بر مردم زند\nآن سخنهای چو مار و کزدمت / مار و کزدم گشت و می‌گیرد دمت\nاولیا را داشتی در انتظار / انتظار رستخیزت گشت یار\nوعدهٔ فردا و پس‌فردای تو / انتظار حشرت آمد وای تو\nمنتظر مانی در آن روز دراز / در حساب و آفتاب جان‌گداز\nکآسمان را منتظر می‌داشتی / تخم فردا ره روم می‌کاشتی\nخشم تو تخم سعیر دوزخست / هین بکش این دوزخت را کین فخست\nکشتن این نار نبود جز به نور / نورک اطفا نارنا نحن الشکور\nگر تو بی نوری کنی حلمی بدست / آتشت زنده‌ست و در خاکسترست\nآن تکلف باشد و روپوش هین / نار را نکشد به غیر نور دین\nتا نبینی نور دین آمن مباش / کاتش پنهان شود یک روز فاش\nنور آبی دان و هم در آب چفس / چونک داری آب از آتش مترس\nآب آتش را کشد کآتش به خو / می‌بسوزد نسل و فرزندان او\nسوی آن مرغابیان رو روز چند / تا ترا در آب حیوانی کشند\nمرغ خاکی مرغ آبی هم‌تنند / لیک ضدانند آب و روغنند\nهر یکی مر اصل خود را بنده‌اند / احتیاطی کن بهم ماننده‌اند\nهمچنانک وسوسه و وحی الست / هر دو معقولند لیکن فرق هست\nهر دو دلالان بازار ضمیر / رختها را می‌ستایند ای امیر\nگر تو صراف دلی فکرت شناس / فرق کن سر دو فکر چون نخاس\nور ندانی این دو فکرت از گمان / لا خلابه گوی و مشتاب و مران",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3167",
        "title": "بخش ۱۶۷ - حیله دفع مغبون شدن در بیع و شرا",
        "content": "آن یکی یاری پیمبر را بگفت / که منم در بیعها با غبن جفت\nمکر هر کس کو فروشد یا خرد / همچو سحرست و ز راهم می‌برد\nگفت در بیعی که ترسی از غرار / شرط کن سه روز خود را اختیار\nکه تانی هست از رحمان یقین / هست تعجیلت ز شیطان لعین\nپیش سگ چون لقمه نان افکنی / بو کند آنگه خورد ای معتنی\nاو ببینی بو کند ما با خرد / هم ببوییمش به عقل منتقد\nبا تانی گشت موجود از خدا / تابه شش روز این زمین و چرخها\nورنه قادر بود کو کن فیکون / صد زمین و چرخ آوردی برون\nآدمی را اندک اندک آن همام / تا چهل سالش کند مرد تمام\nگرچه قادر بود کاندر یک نفس / از عدم پران کند پنجاه کس\nعیسی قادر بود کو از یک دعا / بی توقف بر جهاند مرده را\nخالق عیسی بنتواند که او / بی توقف مردم آرد تو بتو\nاین تانی از پی تعلیم تست / که طلب آهسته باید بی سکست\nجو یکی کوچک که دایم می‌رود / نه نجس گردد نه گنده می‌شود\nزین تانی زاید اقبال و سرور / این تانی بیضه دولت چون طیور\nمرغ کی ماند به بیضه‌ای عنید / گرچه از بیضه همی آید پدید\nباش تا اجزای تو چون بیضه‌ها / مرغها زایند اندر انتها\nبیضهٔ مار ارچه ماند در شبه / بیضه گنجشک را دورست ره\nدانهٔ آبی به دانه سیب نیز / گرچه ماند فرقها دان ای عزیز\nبرگها هم‌رنگ باشد در نظر / میوه‌ها هر یک بود نوعی دگر\nبرگهای جسمها ماننده‌اند / لیک هر جانی بریعی زنده‌اند\nخلق در بازار یکسان می‌روند / آن یکی در ذوق و دیگر دردمند\nهمچنان در مرگ یکسان می‌رویم / نیم در خسران و نیمی خسرویم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3168",
        "title": "بخش ۱۶۸ - وفات یافتن بلال رضی الله عنه با شادی",
        "content": "چون بلال از ضعف شد همچون هلال / رنگ مرگ افتاد بر روی بلال\nجفت او دیدش بگفتا وا حرب / پس بلالش گفت نه نه وا طرب\nتا کنون اندر حرب بودم ز زیست / تو چه دانی مرگ چون عیشست و چیست\nاین همی گفت و رخش در عین گفت / نرگس و گلبرگ و لاله می‌شکفت\nتاب رو و چشم پر انوار او / می گواهی داد بر گفتار او\nهر سیه دل می سیه دیدی ورا / مردم دیده سیاه آمد چرا\nمردم نادیده باشد رو سیاه / مردم دیده بود مرآت ماه\nخود کی بیند مردم دیدهٔ ترا / در جهان جز مردم دیده‌فزا\nچون به غیر مردم دیده‌ش ندید / پس به غیر او کی در رنگش رسید\nپس جز او جمله مقلد آمدند / در صفات مردم دیده بلند\nگفت جفتش الفراق ای خوش‌خصال / گفت نه نه الوصالست الوصال\nگفت جفت امشب غریبی می‌روی / از تبار و خویش غایب می‌شوی\nگفت نه نه بلک امشب جان من / می‌رسد خود از غریبی در وطن\nگفت رویت را کجا بینیم ما / گفت اندر حلقهٔ خاص خدا\nحلقهٔ خاصش به تو پیوسته است / گر نظر بالا کنی نه سوی پست\nاندر آن حلقه ز رب العالمین / نور می‌تابد چو در حلقه نگین\nگفت ویران گشت این خانه دریغ / گفت اندر مه نگر منگر به میغ\nکرد ویران تا کند معمورتر / قومم انبه بود و خانه مختصر",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3169",
        "title": "بخش ۱۶۹ - حکمت ویران شدن تن به مرگ",
        "content": "من چو آدم بودم اول حبس کرب / پر شد اکنون نسل جانم شرق و غرب\nمن گدا بودم درین خانه چو چاه / شاه گشتم قصر باید بهر شاه\nقصرها خود مر شهان را مانسست / مرده را خانه و مکان گوری بسست\nانبیا را تنگ آمد این جهان / چون شهان رفتند اندر لامکان\nمردگان را این جهان بنمود فر / ظاهرش زفت و به معنی تنگ بر\nگر نبودی تنگ این افغان ز چیست / چون دو تا شد هر که در وی بیش زیست\nدر زمان خواب چون آزاد شد / زان مکان بنگر که جان چون شاد شد\nظالم از ظلم طبیعت باز رست / مرد زندانی ز فکر حبس جست\nاین زمین و آسمان بس فراخ / سخت تنگ آمد به هنگام مناخ\nجسم بند آمد فراخ وسخت تنگ / خندهٔ او گریه فخرش جمله ننگ",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3170",
        "title": "بخش ۱۷۰ - تشبیه دنیا کی بظاهر فراخست و بمعنی تنگ و تشبیه خواب کی خل",
        "content": "همچو گرمابه که تفسیده بود / تنگ آیی جانت پخسیده شود\nگرچه گرمابه عریضست و طویل / زان تبش تنگ آیدت جان و کلیل\nتا برون نایی بنگشاید دلت / پس چه سود آمد فراخی منزلت\nیا که کفش تنگ پوشی ای غوی / در بیابان فراخی می‌روی\nآن فراخی بیابان تنگ گشت / بر تو زندان آمد آن صحرا و دشت\nهر که دید او مر ترا از دور گفت / کو در آن صحرا چو لاله تر شکفت\nاو نداند که تو همچون ظالمان / از برون در گلشنی جان در فغان\nخواب تو آن کفش بیرون کردنست / که زمانی جانت آزاد از تنست\nاولیا را خواب ملکست ای فلان / همچو آن اصحاب کهف اندر جهان\nخواب می‌بینند و آنجا خواب نه / در عدم در می‌روند و باب نه\nخانهٔ تنگ و درون جان چنگ‌لوک / کرد ویران تا کند قصر ملوک\nچنگ‌لوکم چون جنین اندر رحم / نه‌مهه گشتم شد این نقلان مهم\nگر نباشد درد زه بر مادرم / من درین زندان میان آذرم\nمادر طبعم ز درد مرگ خویش / می‌کند ره تا رهد بره ز میش\nتا چرد آن بره در صحرای سبز / هین رحم بگشا که گشت این بره گبز\nدرد زه گر رنج آبستان بود / بر جنین اشکستن زندان بود\nحامله گریان ز زه کاین المناص / و آن جنین خندان که پیش آمد خلاص\nهرچه زیر چرخ هستند امهات / از جماد و از بهیمه وز نبات\nهر یکی از درد غیری غافل اند / جز کسانی که نبیه و کامل‌اند\nآنچ کوسه داند از خانهٔ کسان / بلمه از خانه خودش کی داند آن\nآنچ صاحب‌دل بداند حال تو / تو ز حال خود ندانی ای عمو",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3171",
        "title": "بخش ۱۷۱ - بیان آنک هرچه غفلت و غم و کاهلی و تاریکیست همه از تنست کی",
        "content": "غفلت از تن بود چون تن روح شد / بیند او اسرار را بی هیچ بد\nچون زمین برخاست از جو فلک / نه شب و نه سایه باشد نه دلک\nهر کجا سایه‌ست و شب یا سایگه / از زمین باشد نه از افلاک و مه\nدود پیوسته هم از هیزم بود / نه ز آتشهای مستنجم بود\nوهم افتد در خطا و در غلط / عقل باشد در اصابتها فقط\nهر گرانی و کسل خود از تنست / جان ز خفت جمله در پریدنست\nروی سرخ از غلبه خونها بود / روی زرد از جنبش صفرا بود\nرو سپید از قوت بلغم بود / باشد از سودا که رو ادهم بود\nدر حقیقت خالق آثار اوست / لیک جز علت نبیند اهل پوست\nمغز کو از پوستها آواره نیست / از طبیب و علت او را چاره نیست\nچون دوم بار آدمی‌زاده بزاد / پای خود بر فرق علتها نهاد\nعلت اولی نباشد دین او / علت جزوی ندارد کین او\nمی‌پرد چون آفتاب اندر افق / با عروس صدق و صورت چون تتق\nبلک بیرون از افق وز چرخها / بی مکان باشد چو ارواح و نهی\nبل عقول ماست سایه‌های او / می‌فتد چون سایه‌ها در پای او\nمجتهد هر گه که باشد نص‌شناس / اندر آن صورت نیندیشد قیاس\nچون نیابد نص اندر صورتی / از قیاس آنجا نماید عبرتی",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3172",
        "title": "بخش ۱۷۲ - تشبیه نص با قیاس",
        "content": "نص وحی روح قدسی دان یقین / وان قیاس عقل جزوی تحت این\nعقل از جان گشت با ادراک و فر / روح او را کی شود زیر نظر\nلیک جان در عقل تاثیری کند / زان اثر آن عقل تدبیری کند\nنوح‌وار ار صدقی زد در تو روح / کو یم و کشتی و کو طوفان نوح\nعقل اثر را روح پندارد ولیک / نور خور از قرص خور دورست نیک\nزان به قرصی سالکی خرسند شد / تا ز نورش سوی قرص افکند شد\nزانک این نوری که اندر سافل است / نیست دایم روز و شب او آفل است\nوانک اندر قرص دارد باش و جا / غرقهٔ آن نور باشد دایما\nنه سحابش ره زند خود نه غروب / وا رهید او از فراق سینه کوب\nاین‌چنین کس اصلش از افلاک بود / یا مبدل گشت گر از خاک بود\nزانک خاکی را نباشد تاب آن / که زند بر وی شعاعش جاودان\nگر زند بر خاک دایم تاب خور / آنچنان سوزد که ناید زو ثمر\nدایم اندر آب کار ماهی است / مار را با او کجا همراهی است\nلیک در که مارهای پر فن‌اند / اندرین یم ماهییها می‌کنند\nمکرشان گر خلق را شیدا کند / هم ز دریا تاسه‌شان رسوا کند\nواندرین یم ماهیان پر فن‌اند / مار را از سحر ماهی می‌کنند\nماهیان قعر دریای جلال / بحرشان آموخته سحر حلال\nبس محال از تاب ایشان حال شد / نحس آنجا رفت و نیکوفال شد\nتا قیامت گر بگویم زین کلام / صد قیامت بگذرد وین ناتمام",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3173",
        "title": "بخش ۱۷۳ - آداب المستمعین والمریدین عند فیض  الحکمة من لسان الشیخ",
        "content": "بر ملولان این مکرر کردنست / نزد من عمر مکرر بردنست\nشمع از برق مکرر بر شود / خاک از تاب مکرر زر شود\nگر هزاران طالب‌اند و یک ملول / از رسالت باز می‌ماند رسول\nاین رسولان ضمیر رازگو / مستمع خواهند اسرافیل‌خو\nنخوتی دارند و کبری چون شهان / چاکری خواهند از اهل جهان\nتا ادبهاشان بجاگه ناوری / از رسالتشان چگونه بر خوری\nکی رسانند آن امانت را بتو / تا نباشی پیششان راکع دوتو\nهر ادبشان کی همی‌آید پسند / کامدند ایشان ز ایوان بلند\nنه گدایانند کز هر خدمتی / از تو دارند ای مزور منتی\nلیک با بی‌رغبتیها ای ضمیر / صدقهٔ سلطان بیفشان وا مگیر\nاسپ خود را ای رسول آسمان / در ملولان منگر و اندر جهان\nفرخ آن ترکی که استیزه نهد / اسپش اندر خندق آتش جهد\nگرم گرداند فرس را آنچنان / که کند آهنگ اوج آسمان\nچشم را از غیر و غیرت دوخته / همچو آتش خشک و تر را سوخته\nگر پشیمانی برو عیبی کند / آتش اول در پشیمانی زند\nخود پشیمانی نروید از عدم / چون ببیند گرمی صاحب‌قدم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3174",
        "title": "بخش ۱۷۴ - شناختن هر حیوانی بوی عدو خود را و حذر کردن و بطالت و خسار",
        "content": "اسپ داند بانگ و بوی شیر را / گر چه حیوانست الا نادرا\nبل عدو خویش را هر جانور / خود بداند از نشان و از اثر\nروز خفاشک نیارد بر پرید / شب برون آمد چو دزدان و چرید\nاز همه محروم‌تر خفاش بود / که عدو آفتاب فاش بود\nنه تواند در مصافش زخم خورد / نه بنفرین تاندش مهجور کرد\nآفتابی که بگرداند قفاش / از برای غصه و قهر خفاش\nغایت لطف و کمال او بود / گرنه خفاشش کجا مانع شود\nدشمنی گیری بحد خویش گیر / تا بود ممکن که گردانی اسیر\nقطره با قلزم چو استیزه کند / ابلهست او ریش خود بر می‌کند\nحیلت او از سبالش نگذرد / چنبرهٔ حجرهٔ قمر چون بر درد\nبا عدو آفتاب این بد عتاب / ای عدو آفتاب آفتاب\nای عدو آفتابی کز فرش / می‌بلرزد آفتاب و اخترش\nتو عدو او نه‌ای خصم خودی / چه غم آتش را که تو هیزم شدی\nای عجب از سوزشت او کم شود / یا ز درد سوزشت پر غم شود\nرحمتش نه رحمت آدم بود / که مزاج رحم آدم غم بود\nرحمت مخلوق باشد غصه‌ناک / رحمت حق از غم و غصه‌ست پاک\nرحمت بی‌چون چنین دان ای پدر / ناید اندر وهم از وی جز اثر",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3175",
        "title": "بخش ۱۷۵ - فرق میان دانستن چیزی به مثال و تقلید و میان دانستن ماهیت ",
        "content": "ظاهرست آثار و میوهٔ رحمتش / لیک کی داند جز او ماهیتش\nهیچ ماهیات اوصاف کمال / کس نداند جز بثار و مثال\nطفل ماهیت نداند طمث را / جز که گویی هست چون حلوا ترا\nکی بود ماهیت ذوق جماع / مثل ماهیات حلوا ای مطاع\nلیک نسبت کرد از روی خوشی / با تو آن عاقل چو تو کودک‌وشی\nتا بداند کودک آن را از مثال / گر نداند ماهیت یا عین حال\nپس اگر گویی بدانم دور نیست / ور ندانم گفت کذب و زور نیست\nگر کسی گوید که دانی نوح را / آن رسول حق و نور روح را\nگر بگویی چون ندانم کان قمر / هست از خورشید و مه مشهورتر\nکودکان خرد در کتابها / و آن امامان جمله در محرابها\nنام او خوانند در قرآن صریح / قصه‌اش گویند از ماضی فصیح\nراست‌گو دانیش تو از روی وصف / گرچه ماهیت نشد از نوح کشف\nور بگویی من چه دانم نوح را / همچو اویی داند او را ای فتی\nمور لنگم من چه دانم فیل را / پشه‌ای کی داند اسرافیل را\nاین سخن هم راستست از روی آن / که بماهیت ندانیش ای فلان\nعجز از ادراک ماهیت عمو / حالت عامه بود مطلق مگو\nزانک ماهیات و سر سر آن / پیش چشم کاملان باشد عیان\nدر وجود از سر حق و ذات او / دورتر از فهم و استبصار کو\nچونک آن مخفی نماند از محرمان / ذات و وصفی چیست کان ماند نهان\nعقل بحثی گوید این دورست و گو / بی ز تاویل محالی کم شنو\nقطب گوید مر ترا ای سست‌حال / آنچ فوق حال تست آید محال\nواقعاتی که کنونت بر گشود / نه که اول هم محالت می‌نمود\nچون رهانیدت ز ده زندان کرم / تیه را بر خود مکن حبس ستم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3176",
        "title": "بخش ۱۷۶ - جمع و توفیق میان نفی و اثبات یک چیز از روی نسبت و اختلاف ",
        "content": "نفی آن یک چیز و اثباتش رواست / چون جهت شد مختلف نسبت دوتاست\nما رمیت اذ رمیت از نسبتست / نفی و اثباتست و هر دو مثبتست\nآن تو افکندی چو بر دست تو بود / تو نه افکندی که قوت حق نمود\nزور آدم‌زاد را حدی بود / مشت خاک اشکست لشکر کی شود\nمشت مشت تست و افکندن ز ماست / زین دو نسبت نفی و اثباتش رواست\nیعرفون الانبیا اضدادهم / مثل ما لا یشتبه اولادهم\nهمچو فرزندان خود دانندشان / منکران با صد دلیل و صد نشان\nلیک از رشک و حسد پنهان کنند / خویشتن را بر ندانم می‌زنند\nپس چو یعرف گفت چون جای دگر / گفت لایعرفهم غیری فذر\nانهم تحت قبابی کامنون / جز که یزدانشان نداند ز آزمون\nهم بنسبت گیر این مفتوح را / که بدانی و ندانی نوح را",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3177",
        "title": "بخش ۱۷۷ - مسلهٔ فنا و بقای درویش",
        "content": "گفت قایل در جهان درویش نیست / ور بود درویش آن درویش نیست\nهست از روی بقای ذات او / نیست گشته وصف او در وصف هو\nچون زبانهٔ شمع پیش آفتاب / نیست باشد هست باشد در حساب\nهست باشد ذات او تا تو اگر / بر نهی پنبه بسوزد زان شرر\nنیست باشد روشنی ندهد ترا / کرده باشد آفتاب او را فنا\nدر دو صد من شهد یک اوقیه خل / چون در افکندی و در وی گشت حل\nنیست باشد طعم خل چون می‌چشی / هست اوقیه فزون چون برکشی\nپیش شیری آهوی بیهوش شد / هستی‌اش در هست او روپوش شد\nاین قیاس ناقصان بر کار رب / جوشش عشقست نه از ترک ادب\nنبض عاشق بی ادب بر می‌جهد / خویش را در کفهٔ شه می‌نهد\nبی‌ادب‌تر نیست کس زو در جهان / با ادب‌تر نیست کس زو در نهان\nهم بنسبت دان وفاق ای منتجب / این دو ضد با ادب با بی‌ادب\nبی‌ادب باشد چو ظاهر بنگری / که بود دعوی عشقش هم‌سری\nچون به باطن بنگری دعوی کجاست / او و دعوی پیش آن سلطان فناست\nمات زید زید اگر فاعل بود / لیک فاعل نیست کو عاطل بود\nاو ز روی لفظ نحوی فاعلست / ورنه او مفعول و موتش قاتلست\nفاعل چه کو چنان مقهور شد / فاعلیها جمله از وی دور شد",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3178",
        "title": "بخش ۱۷۸ - قصه وکیل صدر جهان کی متهم شد و از بخارا گریخت از بیم جان ",
        "content": "در بخارا بندهٔ صدر جهان / متهم شد گشت از صدرش نهان\nمدت ده سال سرگردان بگشت / گه خراسان گه کهستان گاه دشت\nاز پس ده سال او از اشتیاق / گشت بی‌طاقت ز ایام فراق\nگفت تاب فرقتم زین پس نماند / صبر کی داند خلاعت را نشاند\nاز فراق این خاکها شوره بود / آب زرد و گنده و تیره شود\nباد جان‌افزا وخم گردد وبا / آتشی خاکستری گردد هبا\nباغ چون جنت شود دار المرض / زرد و ریزان برگ او اندر حرض\nعقل دراک از فراق دوستان / همچو تیرانداز اشکسته کمان\nدوزخ از فرقت چنان سوزان شدست / پیر از فرقت چنان لرزان شدست\nگر بگویم از فراق چون شرار / تا قیامت یک بود از صد هزار\nپس ز شرح سوز او کم زن نفس / رب سلم رب سلم گوی و بس\nهرچه از وی شاد گردی در جهان / از فراق او بیندیش آن زمان\nزانچ گشتی شاد بس کس شاد شد / آخر از وی جست و همچون باد شد\nاز تو هم بجهد تو دل بر وی منه / پیش از آن کو بجهد از وی تو بجه",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3179",
        "title": "بخش ۱۷۹ - پیدا شدن روح القدس بصورت آدمی بر مریم بوقت برهنگی و غسل ک",
        "content": "همچو مریم گوی پیش از فوت ملک / نقش را کالعوذ بالرحمن منک\nدید مریم صورتی بس جان‌فزا / جان‌فزایی دلربایی در خلا\nپیش او بر رست از روی زمین / چون مه وخورشید آن روح الامین\nاز زمین بر رست خوبی بی‌نقاب / آنچنان کز شرق روید آفتاب\nلرزه بر اعضای مریم اوفتاد / کو برهنه بود و ترسید از فساد\nصورتی که یوسف ار دیدی عیان / دست از حیرت بریدی چو زنان\nهمچو گل پیشش برویید آن ز گل / چون خیالی که بر آرد سر ز دل\nگشت بی‌خود مریم و در بی‌خودی / گفت بجهم در پناه ایزدی\nزانک عادت کرده بود آن پاک‌جیب / در هزیمت رخت بردن سوی غیب\nچون جهان را دید ملکی بی‌قرار / حازمانه ساخت زان حضرت حصار\nتا به گاه مرگ حصنی باشدش / که نیابد خصم راه مقصدش\nاز پناه حق حصاری به ندید / یورتگه نزدیک آن دز برگزید\nچون بدید آن غمزه‌های عقل‌سوز / که ازو می‌شد جگرها تیردوز\nشاه و لشکر حلقه در گوشش شده / خسروان هوش بیهوشش شده\nصد هزاران شاه مملوکش برق / صد هزاران بدر را داده به دق\nزهره نی مر زهره را تا دم زند / عقل کلش چون ببیند کم زند\nمن چگویم که مرا در دوخته‌ست / دمگهم را دمگه او سوخته‌ست\nدود آن نارم دلیلم من برو / دور از آن شه باطل ما عبروا\nخود نباشد آفتابی را دلیل / جز که نور آفتاب مستطیل\nسایه کی بود تا دلیل او بود / این بستش کع ذلیل او بود\nاین جلالت در دلالت صادقست / جمله ادراکات پس او سابقست\nجمله ادراکات بر خرهای لنگ / او سوار باد پران چون خدنگ\nگر گریزد کس نیابد گرد شه / ور گریزند او بگیرد پیش ره\nجمله ادراکات را آرام نی / وقت میدانست وقت جام نی\nآن یکی وهمی چو بازی می‌پرد / وآن دگر چون تیر معبر می‌درد\nوان دگر چون کشتی با بادبان / وآن دگر اندر تراجع هر زمان\nچون شکاری می‌نمایدشان ز دور / جمله حمله می‌فزایند آن طیور\nچونک ناپیدا شود حیران شوند / همچو جغدان سوی هر ویران شوند\nمنتظر چشمی به هم یک چشم باز / تا که پیدا گردد آن صید به ناز\nچون بماند دیر گویند از ملال / صید بود آن خود عجب یا خود خیال\nمصلحت آنست تا یک ساعتی / قوتی گیرند و زور از راحتی\nگر نبودی شب همه خلقان ز آز / خویشتن را سوختندی ز اهتزاز\nاز هوس وز حرص سود اندوختن / هر کسی دادی بدن را سوختن\nشب پدید آید چو گنج رحمتی / تا رهند ازحرص خود یکساعتی\nچونک قبضی آیدت ای راه‌رو / آن صلاح تست آتش دل مشو\nزآنک در خرجی در آن بسط و گشاد / خرج را دخلی بباید زاعتداد\nگر هماره فصل تابستان بدی / سوزش خورشید در بستان شدی\nمنبتش را سوختی از بیخ و بن / که دگر تازه نگشتی آن کهن\nگر ترش‌رویست آن دی مشفق است / صیف خندانست اما محرقست\nچونک قبض آید تو در وی بسط بین / تازه باش و چین میفکن در جبین\nکودکان خندان و دانایان ترش / غم جگر را باشد و شادی ز شش\nچشم کودک همچو خر در آخرست / چشم عاقل در حساب آخرست\nاو در آخر چرب می‌بیند علف / وین ز قصاب آخرش بیند تلف\nآن علف تلخست کین قصاب داد / بهر لحم ما ترازویی نهاد\nرو ز حکمت خور علف کان را خدا / بی غرض دادست از محض عطا\nفهم نان کردی نه حکمت ای رهی / زانچ حق گفتت کلوا من رزقه\nرزق حق حکمت بود در مرتبت / کان گلوگیرت نباشد عاقبت\nاین دهان بستی دهانی باز شد / کو خورندهٔ لقمه‌های راز شد\nگر ز شیر دیو تن را وابری / در فطام اوبسی نعمت خوردی\nترک‌جوشش شرح کردم نیم‌خام / از حکیم غزنوی بشنو تمام\nدر الهی‌نامه گوید شرح این / آن حکیم غیب و فخرالعارفین\nغم خور و نان غم‌افزایان مخور / زانک عاقل غم خورد کودک شکر\nقند شادی میوهٔ باغ غمست / این فرح زخمست وآن غم مرهمست\nغم چو بینی در کنارش کش به عشق / از سر ربوه نظر کن در دمشق\nعاقل از انگور می بیند همی / عاشق از معدوم شی بیند همی\nجنگ می‌کردند حمالان پریر / تو مکش تا من کشم حملش چو شیر\nزانک زان رنجش همی‌دیدند سود / حمل را هر یک ز دیگر می‌ربود\nمزد حق کو مزد آن بی‌مایه کو / این دهد گنجیت مزد و آن تسو\nگنج زری که چو خسپی زیر ریگ / با تو باشد ان نباشد مردریگ\nپیش پیش آن جنازه‌ت می‌دود / مونس گور و غریبی می‌شود\nبهر روز مرگ این دم مرده باش / تا شوی با عشق سرمد خواجه‌تاش\nصبر می‌بیند ز پردهٔ اجتهاد / روی چون گلنار و زلفین مراد\nغم چو آیینه‌ست پیش مجتهد / کاندرین ضد می‌نماید روی ضد\nبعد ضد رنج آن ضد دگر / رو دهد یعنی گشاد و کر و فر\nاین دو وصف از پنجهٔ دستت ببین / بعد قبض مشت بسط آید یقین\nپنجه را گر قبض باشد دایما / یا همه بسط او بود چون مبتلا\nزین دو وصفش کار و مکسب منتظم / چون پر مرغ این دو حال او را مهم\nچونک مریم مضطرب شد یک زمان / همچنانک بر زمین آن ماهیان",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3180",
        "title": "بخش ۱۸۰ - گفتن روح القدس مریم راکی من رسول حقم به تو آشفته مشو و پن",
        "content": "بانگ بر وی زد نمودار کرم / که امین حضرتم از من مرم\nاز سرافرازان عزت سرمکش / از چنین خوش محرمان خود درمکش\nاین همی گفت و ذبالهٔ نور پاک / از لبش می‌شد پیاپی بر سماک\nاز وجودم می‌گریزی در عدم / در عدم من شاهم و صاحب علم\nخود بنه و بنگاه من در نیستیست / یکسواره نقش من پیش ستیست\nمریما بنگر که نقش مشکلم / هم هلالم هم خیال اندر دلم\nچون خیالی در دلت آمد نشست / هر کجا که می‌گریزی با توست\nجز خیالی عارضی باطلی / کو بود چون صبح کاذب آفلی\nمن چو صبح صادقم از نور رب / که نگردد گرد روزم هیچ شب\nهین مکن لاحول عمران زاده‌ام / که ز لاحول این طرف افتاده‌ام\nمر مرا اصل و غذا لاحول بود / نور لاحولی که پیش از قول بود\nتو همی‌گیری پناه ازمن به حق / من نگاریدهٔ پناهم در سبق\nآن پناهم من که مخلصهات بوذ / تو اعوذ آری و من خود آن اعوذ\nآفتی نبود بتر از ناشناخت / تو بر یار و ندانی عشق باخت\nیار را اغیار پنداری همی / شادیی را نام بنهادی غمی\nاینچنین نخلی که لطف یار ماست / چونک ما دزدیم نخلش دار ماست\nاینچنین مشکین که زلف میر ماست / چونک بی‌عقلیم این زنجیر ماست\nاینچنین لطفی چو نیلی می‌رود / چونک فرعونیم چون خون می‌شود\nخون همی‌گوید من آبم هین مریز / یوسفم گرگ از توم ای پر ستیز\nتو نمی‌بینی که یار بردبار / چونک با او ضد شدی گردد چو مار\nلحم او و شحم او دیگر نشد / او چنان بد جز که از منظر نشد",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3181",
        "title": "بخش ۱۸۱ - عزم کردن آن وکیل ازعشق کی رجوع کند  به بخارا لاابالی‌وار",
        "content": "شمع مریم را بهل افروخته / که بخارا می‌رود آن سوخته\nسخت بی‌صبر و در آتشدان تیز / رو سوی صدر جهان می‌کن گریز\nاین بخارا منبع دانش بود / پس بخاراییست هر کنش بود\nپیش شیخی در بخارا اندری / تا به خواری در بخارا ننگری\nجز به خواری در بخارای دلش / راه ندهد جزر و مد مشکلش\nای خنک آن را که ذلت نفسه / وای آنکس را که یردی رفسه\nفرقت صدر جهان در جان او / پاره پاره کرده بود ارکان او\nگفت بر خیزم هم‌آنجا واروم / کافر ار گشتم دگر ره بگروم\nواروم آنجا بیفتم پیش او / پیش آن صدر نکواندیش او\nگویم افکندم به پیشت جان خویش / زنده کن یا سر ببر ما را چو میش\nکشته و مرده به پیشت ای قمر / به که شاه زندگان جای دگر\nآزمودم من هزاران بار بیش / بی تو شیرین می‌نبینم عیش خویش\nغن لی یا منیتی لحن النشور / ابرکی یا ناقتی تم السرور\nابلعی یا ارض دمعی قد کفی / اشربی یا نفس وردا قد صفا\nعدت یا عیدی الینا مرحبا / نعم ما روحت یا ریح الصبا\nگفت ای یاران روان گشتم وداع / سوی آن صدری که میر است و مطاع\nدم‌بدم در سوز بریان می‌شوم / هرچه بادا باد آنجا می‌روم\nگرچه دل چون سنگ خارا می‌کند / جان من عزم بخارا می‌کند\nمسکن یارست و شهر شاه من / پیش عاشق این بود حب الوطن",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3182",
        "title": "بخش ۱۸۲ - پرسیدن معشوقی از عاشق غریب خود کی از شهرها کدام شهر را خو",
        "content": "گفت معشوقی به عاشق کای فتی / تو به غربت دیده‌ای بس شهرها\nپس کدامین شهر ز آنها خوشترست / گفت آن شهری که در وی دلبرست\nهرکجا باشد شه ما را بساط / هست صحرا گر بود سم الخیاط\nهر کجا که یوسفی باشد چو ماه / جنتست ارچه که باشد قعر چاه",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3183",
        "title": "بخش ۱۸۳ - منع کردن دوستان او را از رجوع کردن به بخارا وتهدید کردن و",
        "content": "گفت او را ناصحی ای بی‌خبر / عاقبت اندیش اگر داری هنر\nدرنگر پس را به عقل و پیش را / همچو پروانه مسوزان خویش را\nچون بخارا می‌روی دیوانه‌ای / لایق زنجیر و زندان‌خانه‌ای\nاو ز تو آهن همی‌خاید ز خشم / او همی‌جوید ترا با بیست چشم\nمی‌کند او تیز از بهر تو کارد / او سگ قحطست و تو انبان آرد\nچون رهیدی و خدایت راه داد / سوی زندان می‌روی چونت فتاد\nبر تو گر ده‌گون موکل آمدی / عقل بایستی کز ایشان کم زدی\nچون موکل نیست بر تو هیچ‌کس / از چه بسته گشت بر تو پیش و پس\nعشق پنهان کرده بود او را اسیر / آن موکل را نمی‌دید آن نذیر\nهر موکل را موکل مختفیست / ورنه او در بند سگ طبعی ز چیست\nخشم شاه عشق بر جانش نشست / بر عوانی و سیه‌روییش بست\nمی‌زند او را که هین او رابزن / زان عوانان نهان افغان من\nهرکه بینی در زیانی می‌رود / گرچه تنها با عوانی می‌رود\nگر ازو واقف بدی افغان زدی / پیش آن سلطان سلطانان شدی\nریختی بر سر به پیش شاه خاک / تا امان دیدی ز دیو سهمناک\nمیر دیدی خویش را ای کم ز مور / زان ندیدی آن موکل را تو کور\nغره گشتی زین دروغین پر و بال / پر و بالی کو کشد سوی وبال\nپر سبک دارد ره بالا کند / چون گل‌آلو شد گرانیها کند",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3184",
        "title": "بخش ۱۸۴ - لاابالی گفتن عاشق ناصح و عاذل را از سر عشق",
        "content": "گفت ای ناصح خمش کن چند چند / پند کم ده زانک بس سختست بند\nسخت‌تر شد بند من از پند تو / عشق را نشناخت دانشمند تو\nآن طرف که عشق می‌افزود درد / بوحنیفه و شافعی درسی نکرد\nتو مکن تهدید از کشتن که من / تشنهٔ زارم به خون خویشتن\nعاشقان را هر زمانی مردنیست / مردن عشاق خود یک نوع نیست\nاو دو صد جان دارد از جان هدی / وآن دوصد را می‌کند هر دم فدی\nهر یکی جان را ستاند ده بها / از نبی خوان عشرة امثالها\nگر بریزد خون من آن دوست‌رو / پای‌کوبان جان برافشانم برو\nآزمودم مرگ من در زندگیست / چون رهم زین زندگی پایندگیست\nاقتلونی اقتلونی یا ثقات / ان فی قتلی حیاتا فی حیات\nیا منیر الخد یا روح البقا / اجتذب روحی وجد لی باللقا\nلی حبیب حبه یشوی الحشا / لو یشا یمشی علی عینی مشی\nپارسی گو گرچه تازی خوشترست / عشق را خود صد زبان دیگرست\nبوی آن دلبر چو پران می‌شود / آن زبانها جمله حیران می‌شود\nبس کنم دلبر در آمد در خطاب / گوش شو والله اعلم بالصواب\nچونک عاشق توبه کرد اکنون بترس / کو چو عیاران کند بر دار درس\nگرچه این عاشق بخارا می‌رود / نه به درس و نه به استا می‌رود\nعاشقان را شد مدرس حسن دوست / دفتر و درس و سبقشان روی اوست\nخامشند و نعرهٔ تکرارشان / می‌رود تا عرش و تخت یارشان\nدرسشان آشوب و چرخ و زلزله / نه زیاداتست و باب سلسله\nسلسلهٔ این قوم جعد مشکبار / مسلهٔ دورست لیکن دور یار\nمسلهٔ کیس ار بپرسد کس ترا / گو نگنجد گنج حق در کیسه‌ها\nگر دم خلع و مبارا می‌رود / بد مبین ذکر بخارا می‌رود\nذکر هر چیزی دهد خاصیتی / زانک دارد هرصفت ماهیتی\nآن بخاری غصهٔ دانش نداشت / چشم بر خورشید بینش می‌گماشت\nهرکه درخلوت ببینش یافت راه / او ز دانشها نجوید دستگاه\nبا جمال جان چوشد هم‌کاسه‌ای / باشدش ز اخبار و دانش تاسه‌ای\nدید بردانش بود غالب فرا / زان همی دنیا بچربد عامه را\nزانک دنیا را همی‌بینند عین / وآن جهانی را همی‌دانند دین",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3185",
        "title": "بخش ۱۸۵ - رو نهادن آن بندهٔ عاشق سوی بخارا",
        "content": "رو نهاد آن عاشق خونابه‌ریز / دل‌طپان سوی بخارا گرم و تیز\nریگ آمون پیش او همچون حریر / آب جیحون پیش او چون آبگیر\nآن بیابان پیش او چون گلستان / می‌فتاد از خنده او چون گل‌ستان\nدر سمرقندست قند اما لبش / از بخارا یافت و آن شد مذهبش\nای بخارا عقل‌افزا بوده‌ای / لیکن ازمن عقل و دین بربوده‌ای\nبدر می‌جویم از آنم چون هلال / صدر می‌جویم درین صف نعال\nچون سواد آن بخارا را بدید / در سواد غم بیاضی شد پدید\nساعتی افتاد بیهوش و دراز / عقل او پرید در بستان راز\nبر سر و رویش گلابی می‌زدند / از گلاب عشق او غافل بدند\nاو گلستانی نهانی دیده بود / غارت عشقش ز خود ببریده بود\nتو فسرده درخور این دم نه‌ای / با شکر مقرون نه‌ای گرچه نیی\nرخت عقلت با توست و عاقلی / کز جنودا لم تروها غافلی",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3186",
        "title": "بخش ۱۸۶ - در آمدن آن عاشق لاابالی در بخارا وتحذیر کردن دوستان او را",
        "content": "اندر آمد در بخارا شادمان / پیش معشوق خود و دارالامان\nهمچو آن مستی که پرد بر اثیر / مه کنارش گیرد و گوید که گیر\nهرکه دیدش در بخارا گفت خیز / پیش از پیدا شدن منشین گریز\nکه ترا می‌جوید آن شه خشمگین / تا کشد از جان تو ده ساله کین\nالله الله درمیا در خون خویش / تکیه کم کن بر دم و افسون خویش\nشحنهٔ صدر جهان بودی و راد / معتمد بودی مهندس اوستاد\nغدو کردی وز جزا بگریختی / رسته بودی باز چون آویختی\nاز بلا بگریختی با صد حیل / ابلهی آوردت اینجا یا اجل\nای که عقلت بر عطارد دق کند / عقل و عاقل را قضا احمق کند\nنحس خرگوشی که باشد شیرجو / زیرکی و عقل و چالاکیت کو\nهست صد چندین فسونهای قضا / گفت اذا جاء القضا ضاق الفضا\nصد ره و مخلص بود از چپ و راست / از قضا بسته شود کو اژدهاست",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3187",
        "title": "بخش ۱۸۷ - جواب گفتن عاشق عاذلان را وتهدید کنندگان را",
        "content": "گفت من مستسقیم آبم کشد / گرچه می‌دانم که هم آبم کشد\nهیچ مستقسقی بنگریزد ز آب / گر دو صد بارش کند مات و خراب\nگر بیاماسد مرا دست و شکم / عشق آب از من نخواهد گشت کم\nگویم آنگه که بپرسند از بطون / کاشکی بحرم روان بودی درون\nخیک اشکم گو بدر از موج آب / گر بمیرم هست مرگم مستطاب\nمن بهر جایی که بینم آب جو / رشکم آید بودمی من جای او\nدست چون دف و شکم همچون دهل / طبل عشق آب می‌کوبم چو گل\nگر بریزد خونم آن روح الامین / جرعه جرعه خون خورم همچون زمین\nچون زمین وچون جنین خون‌خواره‌ام / تا که عاشق گشته‌ام این کاره‌ام\nشب همی‌جوشم در آتش همچو دیگ / روز تا شب خون خورم مانند ریگ\nمن پشیمانم که مکر انگیختم / از مراد خشم او بگریختم\nگو بران بر جان مستم خشم خویش / عید قربان اوست و عاشق گاومیش\nگاو اگر خسپد وگر چیزی خورد / بهر عید و ذبح او می‌پرورد\nگاو موسی دان مرا جان داده‌ای / جزو جزوم حشر هر آزاده‌ای\nگاو موسی بود قربان گشته‌ای / کمترین جزوش حیات کشته‌ای\nبرجهید آن کشته ز آسیبش ز جا / در خطاب اضربوه بعضها\nیا کرامی اذبحوا هذا البقر / ان اردتم حشر ارواح النظر\nاز جمادی مردم و نامی شدم / وز نما مردم به حیوان برزدم\nمردم از حیوانی و آدم شدم / پس چه ترسم کی ز مردن کم شدم\nحملهٔ دیگر بمیرم از بشر / تا بر آرم از ملایک پر و سر\nوز ملک هم بایدم جستن ز جو / کل شیء هالک الا وجهه\nبار دیگر از ملک قربان شوم / آنچ اندر وهم ناید آن شوم\nپس عدم گردم عدم چون ارغنون / گویدم که انا الیه راجعون\nمرگ دان آنک اتفاق امتست / کاب حیوانی نهان در ظلمتست\nهمچو نیلوفر برو زین طرف جو / همچو مستسقی حریص و مرگ‌جو\nمرگ او آبست و او جویای آب / می‌خورد والله اعلم بالصواب\nای فسرده عاشق ننگین نمد / کو ز بیم جان ز جانان می‌رمد\nسوی تیغ عشقش ای ننگ زنان / صد هزاران جان نگر دستک‌زنان\nجوی دیدی کوزه اندر جوی ریز / آب را از جوی کی باشد گریز\nآب کوزه چون در آب جو شود / محو گردد در وی و جو او شود\nوصف او فانی شد و ذاتش بقا / زین سپس نه کم شود نه بدلقا\nخویش را بر نخل او آویختم / عذر آن را که ازو بگریختم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3188",
        "title": "بخش ۱۸۸ - رسیدن آن عاشق به معشوق خویش چون دست از جان خود بشست",
        "content": "همچو گویی سجده کن بر رو و سر / جانب آن صدر شد با چشم تر\nجمله خلقان منتظر سر در هوا / کش بسوزد یا برآویزد ورا\nاین زمان این احمق یک لخت را / آن نماید که زمان بدبخت را\nهمچو پروانه شرر را نور دید / احمقانه در فتاد از جان برید\nلیک شمع عشق چون آن شمع نیست / روشن اندر روشن اندر روشنیست\nاو به عکس شمعهای آتشیست / می‌نماید آتش و جمله خوشیست",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3189",
        "title": "بخش ۱۸۹ - صفت آن مسجد کی عاشق‌کش بود و آن عاشق مرگ‌جوی لا ابالی کی ",
        "content": "یک حکایت گوش کن ای نیک‌پی / مسجدی بد بر کنار شهر ری\nهیچ کس در وی نخفتی شب ز بیم / که نه فرزندش شدی آن شب یتیم\nبس که اندر وی غریب عور رفت / صبحدم چون اختران در گور رفت\nخویشتن را نیک ازین آگاه کن / صبح آمد خواب را کوتاه کن\nهر کسی گفتی که پریانند تند / اندرو مهمان کشان با تیغ کند\nآن دگر گفتی که سحرست و طلسم / کین رصد باشد عدو جان و خصم\nآن دگر گفتی که بر نه نقش فاش / بر درش کای میهمان اینجا مباش\nشب مخسپ اینجا اگر جان بایدت / ورنه مرگ اینجا کمین بگشایدت\nوان یکی گفتی که شب قفلی نهید / غافلی کاید شما کم ره دهید",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3190",
        "title": "بخش ۱۹۰ - مهمان آمدن در آن مسجد",
        "content": "تا یکی مهمان در آمد وقت شب / کو شنیده بود آن صیت عجب\nاز برای آزمون می‌آزمود / زانک بس مردانه و جان سیر بود\nگفت کم گیرم سر و اشکمبه‌ای / رفته گیر از گنج جان یک حبه‌ای\nصورت تن گو برو من کیستم / نقش کم ناید چو من باقیستم\nچون نفخت بودم از لطف خدا / نفخ حق باشم ز نای تن جدا\nتا نیفتد بانگ نفخش این طرف / تا رهد آن گوهر از تنگین صدف\nچون تمنوا موت گفت ای صادقین / صادقم جان را برافشانم برین",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3191",
        "title": "بخش ۱۹۱ - ملامت کردن اهل مسجد مهمان عاشق را از شب خفتن در آنجا و ته",
        "content": "قوم گفتندش که هین اینجا مخسپ / تا نکوبد جانستانت همچو کسپ\nکه غریبی و نمی‌دانی ز حال / کاندرین جا هر که خفت آمد زوال\nاتفاقی نیست این ما بارها / دیده‌ایم و جمله اصحاب نهی\nهر که آن مسجد شبی مسکن شدش / نیم‌شب مرگ هلاهل آمدش\nاز یکی ما تابه صد این دیده‌ایم / نه به تقلید از کسی بشنیده‌ایم\nگفت الدین نصیحه آن رسول / آن نصیحت در لغت ضد غلول\nاین نصیحت راستی در دوستی / در غلولی خاین و سگ‌پوستی\nبی خیانت این نصیحت از وداد / می‌نماییمت مگرد از عقل و داد",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3192",
        "title": "بخش ۱۹۲ - جواب گفتن عاشق عاذلان را",
        "content": "گفت او ای ناصحان من بی ندم / از جهان زندگی سیر آمدم\nمنبلی‌ام زخم جو و زخم‌خواه / عافیت کم جوی از منبل براه\nمنبلی نی کو بود خود برگ‌جو / منبلی‌ام لاابالی مرگ‌جو\nمنبلی نی کو به کف پول آورد / منبلی چستی کزین پل بگذرد\nآن نه کو بر هر دکانی بر زند / بل جهد از کون و کانی بر زند\nمرگ شیرین گشت و نقلم زین سرا / چون قفس هشتن پریدن مرغ را\nآن قفس که هست عین باغ در / مرغ می‌بیند گلستان و شجر\nجوق مرغان از برون گرد قفس / خوش همی‌خوانند ز آزادی قصص\nمرغ را اندر قفس زان سبزه‌زار / نه خورش ماندست و نه صبر و قرار\nسر ز هر سوراخ بیرون می‌کند / تا بود کین بند از پا برکند\nچون دل و جانش چنین بیرون بود / آن قفس را در گشایی چون بود\nنه چنان مرغ قفس در اندهان / گرد بر گردش به حلقه گربگان\nکی بود او را درین خوف و حزن / آرزوی از قفس بیرون شدن\nاو همی‌خواهد کزین ناخوش حصص / صد قفس باشد بگرد این قفس",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3193",
        "title": "بخش ۱۹۳ - عشق جالینوس برین حیات دنیا بود کی هنر او همینجا بکار می‌آ",
        "content": "آنچنانک گفت جالینوس راد / از هوای این جهان و از مراد\nراضیم کز من بماند نیم جان / که ز کون استری بینم جهان\nگربه می‌بیند بگرد خود قطار / مرغش آیس گشته بودست از مطار\nیا عدم دیدست غیر این جهان / در عدم نادیده او حشری نهان\nچون جنین کش می‌کشد بیرون کرم / می‌گریزد او سپس سوی شکم\nلطف رویش سوی مصدر می‌کند / او مقر در پشت مادر می‌کند\nکه اگر بیرون فتم زین شهر و کام / ای عجب بینم بدیده این مقام\nیا دری بودی در آن شهر وخم / که نظاره کردمی اندر رحم\nیا چو چشمهٔ سوزنی راهم بدی / که ز بیرونم رحم دیده شدی\nآن جنین هم غافلست از عالمی / همچو جالینوس او نامحرمی\nاونداند کن رطوباتی که هست / آن مدد از عالم بیرونیست\nآنچنانک چار عنصر در جهان / صد مدد آرد ز شهر لامکان\nآب و دانه در قفس گر یافتست / آن ز باغ و عرصه‌ای درتافتست\nجانهای انبیا بینند باغ / زین قفس در وقت نقلان و فراغ\nپس ز جالینوس و عالم فارغند / همچو ماه اندر فلکها بازغند\nور ز جالینوس این گفت افتراست / پس جوابم بهر جالینوس نیست\nاین جواب آنکس آمد کین بگفت / که نبودستش دل پر نور جفت\nمرغ جانش موش شد سوراخ‌جو / چون شنید از گربگان او عرجوا\nزان سبب جانش وطن دید و قرار / اندرین سوراخ دنیا موش‌وار\nهم درین سوراخ بنایی گرفت / درخور سوراخ دانایی گرفت\nپیشه‌هایی که مرورا در مزید / کاندرین سوراخ کار آید گزید\nزانک دل بر کند از بیرون شدن / بسته شد راه رهیدن از بدن\nعنکبوت ار طبع عنقا داشتی / از لعابی خیمه کی افراشتی\nگربه کرده چنگ خود اندر قفس / نام چنگش درد و سرسام و مغص\nگربه مرگست و مرض چنگال او / می‌زند بر مرغ و پر و بال او\nگوشه گوشه می‌جهد سوی دوا / مرگ چون قاضیست و رنجوری گوا\nچون پیادهٔ قاضی آمد این گواه / که همی‌خواند ترا تا حکم گاه\nمهلتی می‌خواهی از وی در گریز / گر پذیرد شد و گرنه گفت خیز\nجستن مهلت دوا و چاره‌ها / که زنی بر خرقهٔ تن پاره‌ها\nعاقبت آید صباحی خشم‌وار / چند باشد مهلت آخر شرم دار\nعذر خود از شه بخواه ای پرحسد / پیش از آنک آنچنان روزی رسد\nوانک در ظلمت براند بارگی / برکند زان نور دل یکبارگی\nمی‌گریزد از گوا و مقصدش / کان گوا سوی قضا می‌خواندش",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3194",
        "title": "بخش ۱۹۴ - دیگر باره ملامت کردن اهل مسجد مهمان را از شب خفتن در آن م",
        "content": "قوم گفتندش مکن جلدی برو / تا نگردد جامه و جانت گرو\nآن ز دور آسان نماید به نگر / که به آخر سخت باشد ره‌گذر\nخویشتن آویخت بس مرد و سکست / وقت پیچاپیچ دست‌آویز جست\nپیشتر از واقعه آسان بود / در دل مردم خیال نیک و بد\nچون در آید اندرون کارزار / آن زمان گردد بر آنکس کار زار\nچون نه شیری هین منه تو پای پیش / کان اجل گرگست و جان تست میش\nور ز ابدالی و میشت شیر شد / آمن آ که مرگ تو سرزیر شد\nکیست ابدال آنک او مبدل شود / خمرش از تبدیل یزدان خل شود\nلیک مستی شیرگیری وز گمان / شیر پنداری تو خود را هین مران\nگفت حق ز اهل نفاق ناسدید / باسهم ما بینهم باس شدید\nدر میان همدگر مردانه‌اند / در غزا چون عورتان خانه‌اند\nگفت پیغامبر سپهدار غیوب / لا شجاعة یا فتی قبل الحروب\nوقت لاف غزو مستان کف کنند / وقت جوش جنگ چون کف بی‌فنند\nوقت ذکر غزو شمشیرش دراز / وقت کر و فر تیغش چون پیاز\nوقت اندیشه دل او زخم‌جو / پس به یک سوزن تهی شد خیک او\nمن عجب دارم ز جویای صفا / کو رمد در وقت صیقل از جفا\nعشق چون دعوی جفا دیدن گواه / چون گواهت نیست شد دعوی تباه\nچون گواهت خواهد این قاضی مرنج / بوسه ده بر مار تا یابی تو گنج\nآن جفا با تو نباشد ای پسر / بلک با وصف بدی اندر تو در\nبر نمد چوبی که آن را مرد زد / بر نمد آن را نزد بر گرد زد\nگر بزد مر اسپ را آن کینه کش / آن نزد بر اسپ زد بر سکسکش\nتا ز سکسک وا رهد خوش‌پی شود / شیره را زندان کنی تا می‌شود\nگفت چندان آن یتیمک را زدی / چون نترسیدی ز قهر ایزدی\nگفت او را کی زدم ای جان و دوست / من بر آن دیوی زدم کو اندروست\nمادر ار گوید ترا مرگ تو باد / مرگ آن خو خواهد و مرگ فساد\nآن گروهی کز ادب بگریختند / آب مردی و آب مردان ریختند\nعاذلانشان از وغا وا راندند / تا چنین حیز و مخنث ماندند\nلاف و غرهٔ ژاژخا را کم شنو / با چنینها در صف هیجا مرو\nزانک زاد و کم خبالا گفت حق / کز رفاق سست برگردان ورق\nکه گر ایشان با شما همره شوند / غازیان بی‌مغز همچون که شوند\nخویشتن را با شما هم‌صف کنند / پس گریزند و دل صف بشکنند\nپس سپاهی اندکی بی این نفر / به که با اهل نفاق آید حشر\nهست بادام کم خوش بیخته / به ز بسیاری به تلخ آمیخته\nتلخ و شیرین در ژغاژغ یک شی‌اند / نقص از آن افتاد که همدل نیند\nگبر ترسان دل بود کو از گمان / می‌زید در شک ز حال آن جهان\nمی‌رود در ره نداند منزلی / گام ترسان می‌نهد اعمی دلی\nچون نداند ره مسافر چون رود / با ترددها و دل پرخون رود\nهرکه گویدهای این‌سو راه نیست / او کند از بیم آنجا وقف و ایست\nور بداند ره دل با هوش او / کی رود هر های و هو در گوش او\nپس مشو همراه این اشتردلان / زانک وقت ضیق و بیمند آفلان\nپس گریزند و ترا تنها هلند / گرچه اندر لاف سحر بابلند\nتو ز رعنایان مجو هین کارزار / تو ز طاوسان مجو صید و شکار\nطبع طاوسست و وسواست کند / دم زند تا از مقامت بر کند",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3195",
        "title": "بخش ۱۹۵ - گفتن شیطان قریش را کی به جنگ احمد آیید کی من یاریها کنم و",
        "content": "همچو شیطان در سپه شد صد یکم / خواند افسون که اننی جار لکم\nچون قریش از گفت او حاضر شدند / هر دو لشکر در ملاقان آمدند\nدید شیطان از ملایک اسپهی / سوی صف مؤمنان اندر رهی\nآن جنودا لم تروها صف زده / گشت جان او ز بیم آتشکده\nپای خود وا پس کشیده می‌گرفت / که همی‌بینم سپاهی من شگفت\nای اخاف الله ما لی منه عون / اذهبوا انی اری ما لاترون\nگفت حارث ای سراقه شکل هین / دی چرا تو می‌نگفتی اینچنین\nگفت این دم من همی‌بینم حرب / گفت می‌بینی جعاشیش عرب\nمی‌نبینی غیر این لیک ای تو ننگ / آن زمان لاف بود این وقت جنگ\nدی همی‌گفتی که پایندان شدم / که بودتان فتح و نصرت دم‌بدم\nدی زعیم الجیش بودی ای لعین / وین زمان نامرد و ناچیز و مهین\nتا بخوردیم آن دم تو و آمدیم / تو بتون رفتی و ما هیزم شدیم\nچونک حارث با سراقه گفت این / از عتابش خشمگین شد آن لعین\nدست خود خشمین ز دست او کشید / چون ز گفت اوش درد دل رسید\nسینه‌اش را کوفت شیطان و گریخت / خون آن بیچارگان زین مکر ریخت\nچونک ویران کرد چندین عالم او / پس بگفت این بری منکم\nکوفت اندر سینه‌اش انداختش / پس گریزان شد چو هیبت تاختش\nنفس و شیطان هر دو یک تن بوده‌اند / در دو صورت خویش را بنموده‌اند\nچون فرشته و عقل کایشان یک بدند / بهر حکمتهاش دو صورت شدند\nدشمنی داری چنین در سر خویش / مانع عقلست و خصم جان و کیش\nیکنفس حمله کند چون سوسمار / پس بسوراخی گریزد در فرار\nدر دل او سوراخها دارد کنون / سر ز هر سوراخ می‌آرد برون\nنام پنهان گشتن دیو از نفوس / واندر آن سوراخ رفتن شد خنوس\nکه خنوسش چون خنوس قنفذست / چون سر قنفذ ورا آمد شذست\nکه خدا آن دیو را خناس خواند / کو سر آن خارپشتک را بماند\nمی نهان گردد سر آن خارپشت / دم‌بدم از بیم صیاد درشت\nتا چو فرصت یافت سر آرد برون / زین چنین مکری شود مارش زبون\nگرنه نفس از اندرون راهت زدی / ره‌زنان را بر تو دستی کی بدی\nزان عوان مقتضی که شهوتست / دل اسیر حرص و آز و آفتست\nزان عوان سر شدی دزد و تباه / تا عوانان را به قهر تست راه\nدر خبر بشنو تو این پند نکو / بیم جنبیکم لکم اعدی عدو\nطمطراق این عدو مشنو گریز / کو چو ابلیسست در لج و ستیز\nبر تو او از بهر دنیا و نبرد / آن عذاب سرمدی را سهل کرد\nچه عجب گر مرگ را آسان کند / او ز سحر خویش صد چندان کند\nسحر کاهی را به صنعت که کند / باز کوهی را چو کاهی می‌تند\nزشتها را نغز گرداند به فن / نغزها را زشت گرداند به ظن\nکار سحر اینست کو دم می‌زند / هر نفس قلب حقایق می‌کند\nآدمی را خر نماید ساعتی / آدمی سازد خری را وآیتی\nاین چنین ساحر درون تست و سر / ان فی الوسواس سحرا مستتر\nاندر آن عالم که هست این سحرها / ساحران هستند جادویی‌گشا\nاندر آن صحرا که رست این زهر تر / نیز روییدست تریاق ای پسر\nگویدت تریاق از من جو سپر / که ز زهرم من به تو نزدیکتر\nگفت او سحرست و ویرانی تو / گفت من سحرست و دفع سحر او",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3196",
        "title": "بخش ۱۹۶ - مکرر کردن عاذلان پند را بر آن مهمان آن مسجد مهمان کش",
        "content": "گفت پیغامبر که ان فی البیان / سحرا و حق گفت آن خوش پهلوان\nهین مکن جلدی برو ای بوالکرم / مسجد و ما را مکن زین متهم\nکه بگوید دشمنی از دشمنی / آتشی در ما زند فردا دنی\nکه بتاسانید او را ظالمی / بر بهانهٔ مسجد او بد سالمی\nتا بهانهٔ قتل بر مسجد نهد / چونک بدنامست مسجد او جهد\nتهمتی بر ما منه ای سخت‌جان / که نه‌ایم آمن ز مکر دشمنان\nهین برو جلدی مکن سودا مپز / که نتان پیمود کیوان را بگز\nچون تو بسیاران بلافیده ز بخت / ریش خود بر کنده یک یک لخت لخت\nهین برو کوتاه کن این قیل و قال / خویش و ما را در میفکن در وبال",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3197",
        "title": "بخش ۱۹۷ - جواب گفتن مهمان ایشان را و مثل آوردن بدفع کردن حارس کشت ب",
        "content": "گفت ای یاران از آن دیوان نیم / که ز لا حولی ضعیف آید پیم\nکودکی کو حارس کشتی بدی / طبلکی در دفع مرغان می‌زدی\nتا رمیدی مرغ زان طبلک ز کشت / کشت از مرغان بد بی خوف گشت\nچونک سلطان شاه محمود کریم / برگذر زد آن طرف خیمهٔ عظیم\nبا سپاهی همچو استارهٔ اثیر / انبه و پیروز و صفدر ملک‌گیر\nاشتری بد کو بدی حمال کوس / بختیی بد پیش‌رو همچون خروس\nبانگ کوس و طبل بر وی روز و شب / می‌زدی اندر رجوع و در طلب\nاندر آن مزرع در آمد آن شتر / کودک آن طبلک بزد در حفظ بر\nعاقلی گفتش مزن طبلک که او / پختهٔ طبلست با آنشست خو\nپیش او چه بود تبوراک تو طفل / که کشد او طبل سلطان بیست کفل\nعاشقم من کشتهٔ قربان لا / جان من نوبتگه طبل بلا\nخود تبوراکست این تهدیدها / پیش آنچ دیده است این دیدها\nای حریفان من از آنها نیستم / کز خیالاتی درین ره بیستم\nمن چو اسماعیلیانم بی‌حذر / بل چو اسمعیل آزادم ز سر\nفارغم از طمطراق و از ریا / قل تعالوا گفت جانم را بیا\nگفت پیغامبر که جاد فی السلف / بالعطیه من تیقن بالخلف\nهر که بیند مر عطا را صد عوض / زود دربازد عطا را زین غرض\nجمله در بازار از آن گشتند بند / تا چو سود افتاد مال خود دهند\nزر در انبانها نشسته منتظر / تا که سود آید ببذل آید مصر\nچون ببیند کاله‌ای در ربح بیش / سرد گردد عشقش از کالای خویش\nگرم زان ماندست با آن کو ندید / کاله‌های خویش را ربح و مزید\nهمچنین علم و هنرها و حرف / چون بدید افزون از آنها در شرف\nتا به از جان نیست جان باشد عزیز / چون به آمد نام جان شد چیز لیز\nلعبت مرده بود جان طفل را / تا نگشت او در بزرگی طفل‌زا\nاین تصور وین تخیل لعبتست / تا تو طفلی پس بدانت حاجتست\nچون ز طفلی رست جان شد در وصال / فارغ از حس است و تصویر و خیال\nنیست محرم تا بگویم بی‌نفاق / تن زدم والله اعلم بالوفاق\nمال و تن برف‌اند ریزان فنا / حق خریدارش که الله اشتری\nبرفها زان از ثمن اولیستت / که هیی در شک یقینی نیستت\nوین عجب ظنست در تو ای مهین / که نمی‌پرد به بستان یقین\nهر گمان تشنهٔ یقینست ای پسر / می‌زند اندر تزاید بال و پر\nچون رسد در علم پس پر پا شود / مر یقین را علم او بویا شود\nزانک هست اندر طریق مفتتن / علم کمتر از یقین و فوق ظن\nعلم جویای یقین باشد بدان / و آن یقین جویای دیدست و عیان\nاندر الهیکم بجو این را کنون / از پس کلا پس لو تعلمون\nمی‌کشد دانش ببینش ای علیم / گر یقین گشتی ببینندی جحیم\nدید زاید از یقین بی امتهال / آنچنانک از ظن می‌زاید خیال\nاندر الهیکم بیان این ببین / که شود علم الیقین عین الیقین\nاز گمان و از یقین بالاترم / وز ملامت بر نمی‌گردد سرم\nچون دهانم خورد از حلوای او / چشم‌روشن گشتم و بینای او\nپا نهم گستاخ چون خانه روم / پا نلرزانم نه کورانه روم\nآنچ گل را گفت حق خندانش کرد / با دل من گفت و صد چندانش کرد\nآنچ زد بر سرو و قدش راست کرد / و آنچ از وی نرگس و نسرین بخورد\nآنچ نی را کرد شیرین جان و دل / و آنچ خاکی یافت ازو نقش چگل\nآنچ ابرو را چنان طرار ساخت / چهره را گلگونه و گلنار ساخت\nمر زبان را داد صد افسون‌گری / وانک کان را داد زر جعفری\nچون در زرادخانه باز شد / غمزه‌های چشم تیرانداز شد\nبر دلم زد تیر و سوداییم کرد / عاشق شکر و شکرخاییم کرد\nعاشق آنم که هر آن آن اوست / عقل و جان جاندار یک مرجان اوست\nمن نلافم ور بلافم همچو آب / نیست در آتش‌کشی‌ام اضطراب\nچون بدزدم چون حفیظ مخزن اوست / چون نباشم سخت‌رو پشت من اوست\nهر که از خورشید باشد پشت گرم / سخت رو باشد نه بیم او را نه شرم\nهمچو روی آفتاب بی‌حذر / گشت رویش خصم‌سوز و پرده‌در\nهر پیمبر سخت‌رو بد در جهان / یکسواره کوفت بر جیش شهان\nرو نگردانید از ترس و غمی / یک‌تنه تنها بزد بر عالمی\nسنگ باشد سخت‌رو و چشم‌شوخ / او نترسد از جهان پر کلوخ\nکان کلوخ از خشت‌زن یک‌لخت شد / سنگ از صنع خدایی سخت شد\nگوسفندان گر برونند از حساب / ز انبهیشان کی بترسد آن قصاب\nکلکم راع نبی چون راعیست / خلق مانند رمه او ساعیست\nاز رمه چوپان نترسد در نبرد / لیکشان حافظ بود از گرم و سرد\nگر زند بانگی ز قهر او بر رمه / دان ز مهرست آن که دارد بر همه\nهر زمان گوید به گوشم بخت نو / که ترا غمگین کنم غمگین مشو\nمن ترا غمگین و گریان زان کنم / تا کت از چشم بدان پنهان کنم\nتلخ گردانم ز غمها خوی تو / تا بگردد چشم بد از روی تو\nنه تو صیادی و جویای منی / بنده و افکندهٔ رای منی\nحیله اندیشی که در من در رسی / در فراق و جستن من بی‌کسی\nچاره می‌جوید پی من درد تو / می‌شنودم دوش آه سرد تو\nمن توانم هم که بی این انتظار / ره دهم بنمایمت راه گذار\nتا ازین گرداب دوران وا رهی / بر سر گنج وصالم پا نهی\nلیک شیرینی و لذات مقر / هست بر اندازهٔ رنج سفر\nآنگه ا ز شهر و ز خویشان بر خوری / کز غریبی رنج و محنتها بری",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3198",
        "title": "بخش ۱۹۸ - تمثیل گریختن ممن و بی‌صبری او در بلا به اضطراب و بی‌قراری",
        "content": "بنگر اندر نخودی در دیگ چون / می‌جهد بالا چو شد ز آتش زبون\nهر زمان نخود بر آید وقت جوش / بر سر دیگ و برآرد صد خروش\nکه چرا آتش به من در می‌زنی / چون خریدی چون نگونم می‌کنی\nمی‌زند کفلیز کدبانو که نی / خوش بجوش و بر مجه ز آتش‌کنی\nزان نجوشانم که مکروه منی / بلک تا گیری تو ذوق و چاشنی\nتا غذی گردی بیامیزی بجان / بهرخواری نیستت این امتحان\nآب می‌خوردی به بستان سبز و تر / بهراین آتش بدست آن آب خور\nرحمتش سابق بدست از قهر زان / تا ز رحمت گردد اهل امتحان\nرحمتش بر قهر از آن سابق شدست / تا که سرمایهٔ وجود آید بدست\nزانک بی‌لذت نروید لحم و پوست / چون نروید چه گدازد عشق دوست\nزان تقاضا گر بیاید قهرها / تا کنی ایثار آن سرمایه را\nباز لطف آید برای عذر او / که بکردی غسل و بر جستی ز جو\nگوید ای نخود چریدی در بهار / رنج مهمان تو شد نیکوش دار\nتا که مهمان باز گردد شکر ساز / پیش شه گوید ز ایثار تو باز\nتا به جای نعمتت منعم رسد / جمله نعمتها برد بر تو حسد\nمن خلیلم تو پسر پیش بچک / سر بنه انی ارانی اذبحک\nسر به پیش قهر نه دل بر قرار / تا ببرم حلقت اسمعیل‌وار\nسر ببرم لیک این سر آن سریست / کز بریده گشتن و مردن بریست\nلیک مقصود ازل تسلیم تست / ای مسلمان بایدت تسلیم جست\nای نخود می‌جوش اندر ابتلا / تا نه هستی و نه خود ماند ترا\nاندر آن بستان اگر خندیده‌ای / تو گل بستان جان و دیده‌ای\nگر جدا از باغ آب و گل شدی / لقمه گشتی اندر احیا آمدی\nشو غذی و قوت و اندیشه‌ها / شیر بودی شیر شو در بیشه‌ها\nاز صفاتش رسته‌ای والله نخست / در صفاتش باز رو چالاک و چست\nز ابر و خورشید و ز گردون آمدی / پس شدی اوصاف و گردون بر شدی\nآمدی در صورت باران و تاب / می‌روی اندر صفات مستطاب\nجزو شید و ابر و انجمها بدی / نفس و فعل و قول و فکرتها شدی\nهستی حیوان شد از مرگ نبات / راست آمد اقتلونی یا ثقات\nچون چنین بردیست ما را بعد مات / راست آمد ان فی قتلی حیات\nفعل و قول و صدق شد قوت ملک / تا بدین معراج شد سوی فلک\nآنچنان کان طعمه شد قوت بشر / از جمادی بر شد و شد جانور\nاین سخن را ترجمهٔ پهناوری / گفته آید در مقام دیگری\nکاروان دایم ز گردون می‌رسد / تا تجارت می‌کند وا می‌رود\nپس برو شیرین و خوش با اختیار / نه بتلخی و کراهت دزدوار\nزان حدیث تلخ می‌گویم ترا / تا ز تلخیها فرو شویم ترا\nز آب سرد انگور افسرده رهد / سردی و افسردگی بیرون نهد\nتو ز تلخی چونک دل پر خون شوی / پس ز تلخیها همه بیرون روی",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3199",
        "title": "بخش ۱۹۹ - تمثیل صابر شدن ممن چون بر شر و خیر بلا واقف شود",
        "content": "سگ شکاری نیست او را طوق نیست / خام و ناجوشیده جز بی‌ذوق نیست\nگفت نخود چون چنینست ای ستی / خوش بجوشم یاریم ده راستی\nتو درین جوشش چو معمار منی / کفچلیزم زن که بس خوش می‌زنی\nهمچو پیلم بر سرم زن زخم و داغ / تا نبینم خواب هندستان و باغ\nتا که خود را در دهم در جوش من / تا رهی یابم در آن آغوش من\nزانک انسان در غنا طاغی شود / همچو پیل خواب‌بین یاغی شود\nپیل چون در خواب بیند هند را / پیلبان را نشنود آرد دغا",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3200",
        "title": "بخش ۲۰۰ - عذر گفتن کدبانو با نخود و حکمت در  جوش داشتن کدبانو نخود ",
        "content": "آن ستی گوید ورا که پیش ازین / من چو تو بودم ز اجزای زمین\nچون بنوشیدم جهاد آذری / پس پذیرا گشتم و اندر خوری\nمدتی جوشیده‌ام اندر زمن / مدتی دیگر درون دیگ تن\nزین دو جوشش قوت حسها شدم / روح گشتم پس ترا استا شدم\nدر جمادی گفتمی زان می‌دوی / تا شوی علم و صفات معنوی\nچون شدم من روح پس بار دگر / جوش دیگر کن ز حیوانی گذر\nاز خدا می‌خواه تا زین نکته‌ها / در نلغزی و رسی در منتها\nزانک از قرآن بسی گمره شدند / زان رسن قومی درون چه شدند\nمر رسن را نیست جرمی ای عنود / چون ترا سودای سربالا نبود",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3201",
        "title": "بخش ۲۰۱ - باقی قصهٔ مهمان آن مسجد مهمان کش و ثبات و صدق او",
        "content": "آن غریب شهر سربالا طلب / گفت می‌خسپم درین مسجد بشب\nمسجدا گر کربلای من شوی / کعبهٔ حاجت‌روای من شوی\nهین مرا بگذار ای بگزیده دار / تا رسن‌بازی کنم منصوروار\nگر شدیت اندر نصیحت جبرئیل / می‌نخواهد غوث در آتش خلیل\nجبرئیلا رو که من افروخته / بهترم چون عود و عنبر سوخته\nجبرئیلا گر چه یاری می‌کنی / چون برادر پاس داری می‌کنی\nای برادر من بر آذر چابکم / من نه آن جانم که گردم بیش و کم\nجان حیوانی فزاید از علف / آتشی بود و چو هیزم شد تلف\nگر نگشتی هیزم او مثمر بدی / تا ابد معمور و هم عامر بدی\nباد سوزانت این آتش بدان / پرتو آتش بود نه عین آن\nعین آتش در اثیر آمد یقین / پرتو و سایهٔ ویست اندر زمین\nلاجرم پرتو نپاید ز اضطراب / سوی معدن باز می‌گردد شتاب\nقامت تو بر قرار آمد بساز / سایه‌ات کوته دمی یکدم دراز\nزانک در پرتو نیابد کس ثبات / عکسها وا گشت سوی امهات\nهین دهان بر بند فتنه لب گشاد / خشک آر الله اعلم بالرشاد",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3202",
        "title": "بخش ۲۰۲ - ذکرخیال بد اندیشیدن قاصر فهمان",
        "content": "پیش از آنک این قصه تا مخلص رسد / دود و گندی آمد از اهل حسد\nمن نمی‌رنجم ازین لیک این لگد / خاطر ساده‌دلی را پی کند\nخوش بیان کرد آن حکیم غزنوی / بهر محجوبان مثال معنوی\nکه ز قرآن گر نبیند غیر قال / این عجب نبود ز اصحاب ضلال\nکز شعاع آفتاب پر ز نور / غیر گرمی می‌نیابد چشم کور\nخربطی ناگاه از خرخانه‌ای / سر برون آورد چون طعانه‌ای\nکین سخن پستست یعنی مثنوی / قصه پیغامبرست و پی‌روی\nنیست ذکر بحث و اسرار بلند / که دوانند اولیا آن سو سمند\nاز مقامات تبتل تا فنا / پایه پایه <sup>(پله پله)</sup> تا ملاقات خدا\nشرح و حد هر مقام و منزلی / که بپر زو بر پرد صاحب‌دلی\nچون کتاب الله بیامد هم بر آن / این چنین طعنه زدند آن کافران\nکه اساطیرست و افسانهٔ نژند / نیست تعمیقی و تحقیقی بلند\nکودکان خرد فهمش می‌کنند / نیست جز امر پسند و ناپسند\nذکر یوسف ذکر زلف پر خمش / ذکر یعقوب و زلیخا و غمش\nظاهرست و هرکسی پی می‌برد / کو بیان که گم شود در وی خرد\nگفت اگر آسان نماید این به تو / این چنین آسان یکی سوره بگو\nجنتان و انستان و اهل کار / گو یکی آیت ازین آسان بیار",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3203",
        "title": "بخش ۲۰۳ - تفسیر این خبر مصطفی علیه السلام کی للقران ظهر و بطن و لبط",
        "content": "حرف قرآن را بدان که ظاهریست / زیر ظاهر باطنی بس قاهریست\nزیر آن باطن یکی بطن سوم / که درو گردد خردها جمله گم\nبطن چارم از نبی خود کس ندید / جز خدای بی‌نظیر بی‌ندید\nتو ز قرآن ای پسر ظاهر مبین / دیو آدم را نبیند جز که طین\nظاهر قرآن چو شخص آدمیست / که نقوشش ظاهر و جانش خفیست\nمرد را صد سال عم و خال او / یک سر مویی نبیند حال او",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3204",
        "title": "بخش ۲۰۴ - بیان آنک رفتن انبیا و اولیا به کوهها و غارها جهت پنهان کر",
        "content": "آنک گویند اولیا در که بوند / تا ز چشم مردمان پنهان شوند\nپیش خلق ایشان فراز صد که‌اند / گام خود بر چرخ هفتم می‌نهند\nپس چرا پنهان شود که‌جو بود / کو ز صد دریا و که زان سو بود\nحاجتش نبود به سوی که گریخت / کز پیش کرهٔ فلک صد نعل ریخت\nچرخ گردید و ندید او گرد جان / تعزیت‌جامه بپوشید آسمان\nگر به ظاهر آن پری پنهان بود / آدمی پنهان‌تر از پریان بود\nنزد عاقل زان پری که مضمرست / آدمی صد بار خود پنهان‌ترست\nآدمی نزدیک عاقل چون خفیست / چون بود آدم که در غیب او صفیست",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3205",
        "title": "بخش ۲۰۵ - تشبیه صورت اولیا و صورت کلام اولیا به صورت عصای موسی و صو",
        "content": "آدمی همچون عصای موسی‌است / آدمی همچون فسون عیسی‌است\nدر کف حق بهر داد و بهر زین / قلب مومن هست بین اصبعین\nظاهرش چوبی ولیکن پیش او / کون یک لقمه چو بگشاید گلو\nتو مبین ز افسون عیسی حرف و صوت / آن ببین کز وی گریزان گشت موت\nتو مبین ز افسونش آن لهجات پست / آن نگر که مرده بر جست و نشست\nتو مبین مر آن عصا را سهل یافت / آن ببین که بحر خضرا را شکافت\nتو ز دوری دیده‌ای چتر سیاه / یک قدم فا پیش نه بنگر سپاه\nتو ز دوری می‌نبینی جز که گرد / اندکی پیش آ ببین در گرد مرد\nدیده‌ها را گرد او روشن کند / کوهها را مردی او بر کند\nچون بر آمد موسی از اقصای دشت / کوه طور از مقدمش رقاص گشت",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3206",
        "title": "بخش ۲۰۶ - تفسیر یا جبال اوبی معه والطیر",
        "content": "روی داود از فرش تابان شده / کوهها اندر پیش نالان شده\nکوه با داود گشته همرهی / هردو مطرب مست در عشق شهی\nیا جبال اوبی امر آمده / هر دو هم‌آواز و هم‌پرده شده\nگفت داودا تو هجرت دیده‌ای / بهر من از همدمان ببریده‌ای\nای غریب فرد بی مونس شده / آتش شوق از دلت شعله زده\nمطربان خواهی و قوال و ندیم / کوهها را پیشت آرد آن قدیم\nمطرب و قوال و سرنایی کند / که به پیشت بادپیمایی کند\nتا بدانی ناله چون که را رواست / بی لب و دندان ولی را ناله‌هاست\nنغمهٔ اجزای آن صافی‌جسد / هر دمی در گوش حسش می‌رسد\nهمنشینان نشنوند او بشنود / ای خنک جان کو به غیبش بگرود\nبنگرد در نفس خود صد گفت و گو / همنشین او نبرده هیچ بو\nصد سؤال و صد جواب اندر دلت / می‌رسد از لامکان تا منزلت\nبشنوی تو نشنود زان گوشها / گر به نزدیک تو آرد گوش را\nگیرم ای کر خود تو آن را نشنوی / چون مثالش دیده‌ای چون نگروی",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3207",
        "title": "بخش ۲۰۷ - جواب طعنه‌زننده در مثنوی از قصور فهم خود",
        "content": "ای سگ طاعن تو عو عو می‌کنی / طعن قرآن را برون‌شو می‌کنی\nاین نه آن شیرست کز وی جان بری / یا ز پنجهٔ قهر او ایمان بری\nتا قیامت می‌زند قرآن ندی / ای گروهی جهل را گشته فدی\nکه مرا افسانه می‌پنداشتید / تخم طعن و کافری می‌کاشتید\nخود بدیدیت آنک طعنه می‌زدیت / که شما فانی و افسانه بدیت\nمن کلام حقم و قایم به ذات / قوت جان جان و یاقوت زکات\nنور خورشیدم فتاده بر شما / لیک از خورشید ناگشته جدا\nنک منم ینبوع آن آب حیات / تا رهانم عاشقان را از ممات\nگر چنان گند آزتان ننگیختی / جرعه‌ای بر گورتان حق ریختی\nنه بگیرم گفت و پند آن حکیم / دل نگردانم بهر طعنی سقیم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3208",
        "title": "بخش ۲۰۸ - مثل زدن در رمیدن کرهٔ اسپ از آب خوردن به سبب شخولیدن سایس",
        "content": "آنک فرمودست او اندر خطاب / کره و مادر همی‌خوردند آب\nمی‌شخولیدند هر دم آن نفر / بهر اسپان که هلا هین آب خور\nآن شخولیدن به کره می‌رسید / سر همی بر داشت و از خور می‌رمید\nمادرش پرسید کای کره چرا / می‌رمی هر ساعتی زین استقا\nگفت کره می‌شخولند این گروه / ز اتفاق بانگشان دارم شکوه\nپس دلم می‌لرزد از جا می‌رود / ز اتفاق نعره خوفم می‌رسد\nگفت مادر تا جهان بودست ازین / کارافزایان بدند اندر زمین\nهین تو کار خویش کن ای ارجمند / زود کایشان ریش خود بر می‌کنند\nوقت تنگ و می‌رود آب فراخ / پیش از آن کز هجر گردی شاخ شاخ\nشهره کاریزیست پر آب حیات / آب کش تا بر دمد از تو نبات\nآب خضر از جوی نطق اولیا / می‌خوریم ای تشنهٔ غافل بیا\nگر نبینی آب کورانه بفن / سوی جو آور سبو در جوی زن\nچون شنیدی کاندرین جو آب هست / کور را تقلید باید کار بست\nجو فرو بر مشک آب‌اندیش را / تا گران بینی تو مشک خویش را\nچون گران دیدی شوی تو مستدل / رست از تقلید خشک آنگاه دل\nگر نبیند کور آب جو عیان / لیک داند چون سبو بیند گران\nکه ز جو اندر سبو آبی برفت / کین سبک بود و گران شد ز آب و زفت\nزانک هر بادی مرا در می‌ربود / باد می‌نربایدم ثقلم فزود\nمر سفیهان را رباید هر هوا / زانک نبودشان گرانی قوی\nکشتی بی‌لنگر آمد مرد شر / که ز باد کژ نیابد او حذر\nلنگر عقلست عاقل را امان / لنگری در یوزه کن از عاقلان\nاو مددهای خرد چون در ربود / از خزینه در آن دریای جود\nزین چنین امداد دل پر فن شود / بجهد از دل چشم هم روشن شود\nزانک نور از دل برین دیده نشست / تا چو دل شد دیدهٔ تو عاطلست\nدل چو بر انوار عقلی نیز زد / زان نصیبی هم بدو دیده دهد\nپس بدان کاب مبارک ز آسمان / وحی دلها باشد و صدق بیان\nما چو آن کره هم آب جو خوریم / سوی آن وسواس طاعن ننگریم\nپی‌رو پیغمبرانی ره سپر / طعنهٔ خلقان همه بادی شمر\nآن خداوندان که ره طی کرده‌اند / گوش فا بانگ سگان کی کرده‌اند",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3209",
        "title": "بخش ۲۰۹ - بقیهٔ ذکر آن مهمان مسجد مهمان‌کش",
        "content": "باز گو کان پاک‌باز شیرمرد / اندر آن مسجد چه بنمودش چه کرد\nخفت در مسجد خود او را خواب کو / مرد غرقه گشته چون خسپد بجو\nخواب مرغ و ماهیان باشد همی / عاشقان را زیر غرقاب غمی\nنیمشب آواز با هولی رسید / کایم آیم بر سرت ای مستفید\nپنج کرت این چنین آواز سخت / می‌رسید و دل همی‌شد لخت‌لخت",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3210",
        "title": "بخش ۲۱۰ - تفسیر آیت واجلب علیهم بخیلک و رجلک",
        "content": "تو چو عزم دین کنی با اجتهاد / دیو بانگت بر زند اندر نهاد\nکه مرو زان سو بیندیش ای غوی / که اسیر رنج و درویشی شوی\nبی‌نوا گردی ز یاران وابری / خوار گردی و پشیمانی خوری\nتو ز بیم بانگ آن دیو لعین / وا گریزی در ضلالت از یقین\nکه هلا فردا و پس فردا مراست / راه دین پویم که مهلت پیش ماست\nمرگ بینی باز کو از چپ و راست / می‌کشد همسایه را تا بانگ خاست\nباز عزم دین کنی از بیم جان / مرد سازی خویشتن را یک زمان\nپس سلح بر بندی از علم و حکم / که من از خوفی نیارم پای کم\nباز بانگی بر زند بر تو ز مکر / که بترس و باز گرد از تیغ فقر\nباز بگریزی ز راه روشنی / آن سلاح علم و فن را بفکنی\nسالها او را به بانگی بنده‌ای / در چنین ظلمت نمد افکنده‌ای\nهیبت بانگ شیاطین خلق را / بند کردست و گرفته حلق را\nتا چنان نومید شد جانشان ز نور / که روان کافران ز اهل قبور\nاین شکوه بانگ آن ملعون بود / هیبت بانگ خدایی چون بود\nهیبت بازست بر کبک نجیب / مر مگس را نیست زان هیبت نصیب\nزانک نبود باز صیاد مگس / عنکبوتان می مگس گیرند و بس\nعنکبوت دیو بر چون تو ذباب / کر و فر دارد نه بر کبک و عقاب\nبانگ دیوان گله‌بان اشقیاست / بانگ سلطان پاسبان اولیاست\nتا نیامیزد بدین دو بانگ دور / قطره‌ای از بحر خوش با بحر شور",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3211",
        "title": "بخش ۲۱۱ - رسیدن بانگ طلسمی نیم‌شب مهمان مسجد را",
        "content": "بشنو اکنون قصهٔ آن بانگ سخت / که نرفت از جا بدان آن نیکبخت\nگفت چون ترسم چو هست این طبل عید / تا دهل ترسد که زخم او را رسید\nای دهلهای تهی بی قلوب / قسمتان از عید جان شد زخم چوب\nشد قیامت عید و بی‌دینان دهل / ما چو اهل عید خندان همچو گل\nبشنو اکنون این دهل چون بانگ زد / دیگ دولتبا چگونه می‌پزد\nچونک بشنود آن دهل آن مرد دید / گفت چون ترسد دلم از طبل عید\nگفت با خود هین ملرزان دل کزین / مرد جان بددلان بی‌یقین\nوقت آن آمد که حیدروار من / ملک گیرم یا بپردازم بدن\nبر جهید و بانگ بر زد کای کیا / حاضرم اینک اگر مردی بیا\nدر زمان بشکست ز آواز آن طلسم / زر همی‌ریزید هر سو قسم قسم\nریخت چند این زر که ترسید آن پسر / تا نگیرد زر ز پری راه در\nبعد از آن برخاست آن شیر عتید / تا سحرگه زر به بیرون می‌کشید\nدفن می‌کرد و همی آمد بزر / با جوال و توبره بار دگر\nگنجها بنهاد آن جانباز از آن / کوری ترسانی واپس خزان\nاین زر ظاهر بخاطر آمدست / در دل هر کور دور زرپرست\nکودکان اسفالها را بشکنند / نام زر بنهند و در دامن کنند\nاندر آن بازی چو گویی نام زر / آن کند در خاطر کودک گذر\nبل زر مضروب ضرب ایزدی / کو نگردد کاسد آمد سرمدی\nآن زری کین زر از آن زر تاب یافت / گوهر و تابندگی و آب یافت\nآن زری که دل ازو گردد غنی / غالب آید بر قمر در روشنی\nشمع بود آن مسجد و پروانه او / خویشتن در باخت آن پروانه‌خو\nپر بسوخت او را ولیکن ساختش / بس مبارک آمد آن انداختش\nهمچو موسی بود آن مسعودبخت / کاتشی دید او به سوی آن درخت\nچون عنایتها برو موفور بود / نار می‌پنداشت و خود آن نور بود\nمرد حق را چون ببینی ای پسر / تو گمان داری برو نار بشر\nتو ز خود می‌آیی و آن در تو است / نار و خار ظن باطل این سو است\nاو درخت موسی است و پر ضیا / نور خوان نارش مخوان باری بیا\nنه فطام این جهان ناری نمود / سالکان رفتند و آن خود نور بود\nپس بدان که شمع دین بر می‌شود / این نه همچون شمع آتشها بود\nاین نماید نور و سوزد یار را / و آن بصورت نار و گل زوار را\nاین چو سازنده ولی سوزنده‌ای / و آن گه وصلت دل افروزنده‌ای\nشکل شعلهٔ نور پاک سازوار / حاضران را نور و دوران را چو نار",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3212",
        "title": "بخش ۲۱۲ - ملاقات آن عاشق با صدر جهان",
        "content": "آن بخاری نیز خود بر شمع زد / گشته بود از عشقش آسان آن کبد\nآه سوزانش سوی گردون شده / در دل صدر جهان مهر آمده\nگفته با خود در سحرگه کای احد / حال آن آوارهٔ ما چون بود\nاو گناهی کرد و ما دیدیم لیک / رحمت ما را نمی‌دانست نیک\nخاطر مجرم ز ما ترسان شود / لیک صد اومید در ترسش بود\nمن بترسانم وقیح یاوه را / آنک ترسد من چه ترسانم ورا\nبهر دیگ سرد آذر می‌رود / نه بدان کز جوش از سر می‌رود\nآمنان را من بترسانم به علم / خایفان را ترس بردارم به حلم\nپاره‌دوزم پاره در موضع نهم / هر کسی را شربت اندر خور دهم\nهست سر مرد چون بیخ درخت / زان بروید برگهاش از چوب سخت\nدرخور آن بیخ رسته برگها / در درخت و در نفوس و در نهی\nبرفلک پرهاست ز اشجار وفا / اصلها ثابت و فرعه فی السما\nچون برست از عشق پر بر آسمان / چون نروید در دل صدر جهان\nموج می‌زد در دلش عفو گنه / که ز هر دل تا دل آمد روزنه\nکه ز دل تا دل یقین روزن بود / نه جدا و دور چون دو تن بود\nمتصل نبود سفال دو چراغ / نورشان ممزوج باشد در مساغ\nهیچ عاشق خود نباشد وصل‌جو / که نه معشوقش بود جویای او\nلیک عشق عاشقان تن زه کند / عشق معشوقان خوش و فربه کند\nچون درین دل برق مهر دوست جست / اندر آن دل دوستی می‌دان که هست\nدر دل تو مهر حق چون شد دوتو / هست حق را بی گمانی مهر تو\nهیچ بانگ کف زدن ناید بدر / از یکی دست تو بی دستی دگر\nتشنه می‌نالد که ای آب گوار / آب هم نالد که کو آن آب‌خوار\nجذب آبست این عطش در جان ما / ما از آن او و او هم آن ما\nحکمت حق در قضا و در قدر / کرد ما را عاشقان همدگر\nجمله اجزای جهان زان حکم پیش / جفت جفت و عاشقان جفت خویش\nهست هر جزوی ز عالم جفت‌خواه / راست همچون کهربا و برگ کاه\nآسمان گوید زمین را مرحبا / با توم چون آهن و آهن‌ربا\nآسمان مرد و زمین زن در خرد / هرچه آن انداخت این می‌پرورد\nچون نماند گرمیش بفرستد او / چون نماند تری و نم بدهد او\nبرج خاکی خاک ارضی را مدد / برج آبی تریش اندر دمد\nبرج بادی ابر سوی او برد / تا بخارات وخم را بر کشد\nبرج آتش گرمی خورشید ازو / همچو تابهٔ سرخ ز آتش پشت و رو\nهست سرگردان فلک اندر زمن / همچو مردان گرد مکسب بهر زن\nوین زمین کدبانویها می‌کند / بر ولادات و رضاعش می‌تند\nپس زمین و چرخ را دان هوشمند / چونک کار هوشمندان می‌کنند\nگر نه از هم این دو دلبر می‌مزند / پس چرا چون جفت در هم می‌خزند\nبی زمین کی گل بروید و ارغوان / پس چه زاید ز آب و تاب آسمان\nبهر آن میلست در ماده به نر / تا بود تکمیل کار همدگر\nمیل اندر مرد و زن حق زان نهاد / تا بقا یابد جهان زین اتحاد\nمیل هر جزوی به جزوی هم نهد / ز اتحاد هر دو تولیدی زهد\nشب چنین با روز اندر اعتناق / مختلف در صورت اما اتفاق\nروز و شب ظاهر دو ضد و دشمنند / لیک هر دو یک حقیقت می‌تنند\nهر یکی خواهان دگر را همچو خویش / از پی تکمیل فعل و کار خویش\nزانک بی شب دخل نبود طبع را / پس چه اندر خرج آرد روزها",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3213",
        "title": "بخش ۲۱۳ - جذب هر عنصری جنس خود را کی در ترکیب آدمی محتبس شده است به",
        "content": "خاک گوید خاک تن را باز گرد / ترک جان کن سوی ما آ همچو گرد\nجنس مایی پیش ما اولیتری / به که زان تن وا رهی و زان تری\nگوید آری لیک من پابسته‌ام / گرچه همچون تو ز هجران خسته‌ام\nتری تن را بجویند آبها / کای تری باز آ ز غربت سوی ما\nگرمی تن را همی‌خواند اثیر / که ز ناری راه اصل خویش گیر\nهست هفتاد و دو علت در بدن / از کششهای عناصر بی رسن\nعلت آید تا بدن را بسکلد / تا عناصر همدگر را وا هلد\nچار مرغ‌اند این عناصر بسته‌پا / مرگ و رنجوری و علت پاگشا\nپایشان از همدگر چون باز کرد / مرغ هر عنصر یقین پرواز کرد\nجذبهٔ این اصلها و فرعها / هر دمی رنجی نهد در جسم ما\nتا که این ترکیبها را بر درد / مرغ هر جزوی به اصل خود پرد\nحکمت حق مانع آید زین عجل / جمعشان دارد بصحت تا اجل\nگوید ای اجزا اجل مشهود نیست / پر زدن پیش از اجلتان سود نیست\nچونک هر جزوی بجوید ارتفاق / چون بود جان غریب اندر فراق",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3214",
        "title": "بخش ۲۱۴ - منجذب شدن جان نیز به عالم ارواح و تقاضای او و میل او به م",
        "content": "گوید ای اجزای پست فرشیم / غربت من تلختر من عرشیم\nمیل تن در سبزه و آب روان / زان بود که اصل او آمد از آن\nمیل جان اندر حیات و در حی است / زانک جان لامکان اصل وی است\nمیل جان در حکمتست و در علوم / میل تن در باغ و راغست و کروم\nمیل جان اندر ترقی و شرف / میل تن در کسب و اسباب علف\nمیل و عشق آن شرف هم سوی جان / زین یحب را و یحبون را بدان\nحاصل آنک هر که او طالب بود / جان مطلوبش درو راغب بود\nگر بگویم شرح این بی حد شود / مثنوی هشتاد تا کاغذ شود\nآدمی حیوان نباتی و جماد / هر مرادی عاشق هر بی‌مراد\nبی‌مرادان بر مرادی می‌تنند / و آن مرادان جذب ایشان می‌کنند\nلیک میل عاشقان لاغر کند / میل معشوقان خوش و خوش‌فر کند\nعشق معشوقان دو رخ افروخته / عشق عاشق جان او را سوخته\nکهربا عاشق به شکل بی‌نیاز / کاه می‌کوشد در آن راه دراز\nاین رها کن عشق آن تشنه‌دهان / تافت اندر سینهٔ صدر جهان\nدود آن عشق و غم آتش‌کده / رفته در مخدوم او مشفق شده\nلیکش از ناموس و بوش و آب رو / شرم می‌آمد که وا جوید ازو\nرحمتش مشتاق آن مسکین شده / سلطنت زین لطف مانع آمده\nعقل حیران کین عجب او را کشید / یا کشش زان سو بدینجانب رسید\nترک جلدی کن کزین ناواقفی / لب ببند الله اعلم بالخفی\nاین سخن را بعد ازین مدفون کنم / آن کشنده می‌کشد من چون کنم\nکیست آن کت می‌کشد ای معتنی / آنک می‌نگذاردت کین دم زنی\nصد عزیمت می‌کنی بهر سفر / می‌کشاند مر ترا جای دگر\nزان بگرداند به هر سو آن لگام / تا خبر یابد ز فارس اسپ خام\nاسپ زیرکسار زان نیکو پیست / کو همی‌داند که فارس بر ویست\nاو دلت را بر دو صد سودا ببست / بی‌مرادت کرد پس دل را شکست\nچون شکست او بال آن رای نخست / چون نشد هستی بال‌اشکن درست\nچون قضایش حبل تدبیرت سکست / چون نشد بر تو قضای آن درست",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3215",
        "title": "بخش ۲۱۵ - فسخ عزایم و نقضها جهت با خبر کردن آدمی را از آنک مالک و ق",
        "content": "عزمها و قصدها در ماجرا / گاه گاهی راست می‌آید ترا\nتا به طمع آن دلت نیت کند / بار دیگر نیتت را بشکند\nور بکلی بی‌مرادت داشتی / دل شدی نومید امل کی کاشتی\nور بکاریدی امل از عوریش / کی شدی پیدا برو مقهوریش\nعاشقان از بی‌مرادیهای خویش / باخبر گشتند از مولای خویش\nبی‌مرادی شد قلاوز بهشت / حفت الجنه شنو ای خوش سرشت\nکه مراداتت همه اشکسته‌پاست / پس کسی باشد که کام او رواست\nپس شدند اشکسته‌اش آن صادقان / لیک کو خود آن شکست عاشقان\nعاقلان اشکسته‌اش از اضطرار / عاشقان اشکسته با صد اختیار\nعاقلانش بندگان بندی‌اند / عاشقانش شکری و قندی‌اند\nائتیا کرها مهار عاقلان / ائتیا طوعا بهار بی‌دلان",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3216",
        "title": "بخش ۲۱۶ - نظرکردن پیغامبر علیه السلام به اسیران و تبسم کردن و گفتن ",
        "content": "دید پیغامبر یکی جوقی اسیر / که همی‌بردند و ایشان در نفیر\nدیدشان در بند آن آگاه شیر / می نظر کردند در وی زیر زیر\nتا همی خایید هر یک از غضب / بر رسول صدق دندانها و لب\nزهره نه با آن غضب که دم زنند / زانک در زنجیر قهر ده‌منند\nمی‌کشاندشان موکل سوی شهر / می‌برد از کافرستانشان به قهر\nنه فدایی می‌ستاند نه زری / نه شفاعت می‌رسد از سروری\nرحمت عالم همی‌گویند و او / عالمی را می‌برد حلق و گلو\nبا هزار انکار می‌رفتند راه / زیر لب طعنه‌زنان بر کار شاه\nچاره‌ها کردیم و اینجا چاره نیست / خود دل این مرد کم از خاره نیست\nما هزاران مرد شیر الپ ارسلان / با دو سه عریان سست نیم‌جان\nاین چنین درمانده‌ایم از کژرویست / یا ز اخترهاست یا خود جادویست\nبخت ما را بر درید آن بخت او / تخت ما شد سرنگون از تخت او\nکار او از جادوی گر گشت زفت / جادوی کردیم ما هم چون نرفت",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3217",
        "title": "بخش ۲۱۷ - تفسیر این آیت کی ان تستفتحوا فقد جائکم الفتح ایه‌ای طاعنا",
        "content": "از بتان و از خدا در خواستیم / که بکن ما را اگر ناراستیم\nآنک حق و راستست از ما و او / نصرتش ده نصرت او را بجو\nاین دعا بسیار کردیم و صلات / پیش لات و پیش عزی و منات\nکه اگر حقست او پیداش کن / ور نباشد حق زبون ماش کن\nچونک وا دیدیم او منصور بود / ما همه ظلمت بدیم او نور بود\nاین جواب ماست کانچ خواستید / گشت پیدا که شما ناراستید\nباز این اندیشه را از فکر خویش / کور می‌کردند و دفع از ذکر خویش\nکین تفکرمان هم از ادبار رست / که صواب او شود در دل درست\nخود چه شد گر غالب آمد چند بار / هر کسی را غالب آرد روزگار\nما هم از ایام بخت‌آور شدیم / بارها بر وی مظفر آمدیم\nباز گفتندی که گرچه او شکست / چون شکست ما نبود آن زشت و پست\nزانک بخت نیک او را در شکست / داد صد شادی پنهان زیردست\nکو باشکسته نمی‌مانست هیچ / که نه غم بودش در آن نه پیچ پیچ\nچون نشان مؤمنان مغلوبیست / لیک در اشکست مؤمن خوبیست\nگر تو مشک و عنبری را بشکنی / عالمی از فوح ریحان پر کنی\nور شکستی ناگهان سرگین خر / خانه‌ها پر گند گردد تا به سر\nوقت واگشت حدیبیه بذل / دولت انا فتحنا زد دهل",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3218",
        "title": "بخش ۲۱۸ - سر آنک بی‌مراد بازگشتن رسول علیه السلام از حدیبیه حق تعال",
        "content": "آمدش پیغام از دولت که رو / تو ز منع این ظفر غمگین مشو\nکاندرین خواری نقدت فتحهاست / نک فلان قلعه فلان بقعه تراست\nبنگر آخر چونک واگردید تفت / بر قریظه و بر نضیر از وی چه رفت\nقلعه‌ها هم گرد آن دو بقعه‌ها / شد مسلم وز غنایم نفعها\nور نباشد آن تو بنگر کین فریق / پر غم و رنجند و مفتون و عشیق\nزهر خواری را چو شکر می‌خورند / خار غمها را چو اشتر می‌چرند\nبهر عین غم نه از بهر فرج / این تسافل پیش ایشان چون درج\nآنچنان شادند اندر قعر چاه / که همی‌ترسند از تخت و کلاه\nهر کجا دلبر بود خود همنشین / فوق گردونست نه زیر زمین",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3219",
        "title": "بخش ۲۱۹ - تفسیر این خبر کی مصطفی علیه السلام فرمود لا تفضلونی علی ی",
        "content": "گفت پیغامبر که معراج مرا / نیست بر معراج یونس اجتبا\nآن من بر چرخ و آن او نشیب / زانک قرب حق برونست از حساب\nقرب نه بالا نه پستی رفتنست / قرب حق از حبس هستی رستنست\nنیست را چه جای بالا است و زیر / نیست را نه زود و نه دورست و دیر\nکارگاه و گنج حق در نیستیست / غرهٔ هستی چه دانی نیست چیست\nحاصل این اشکست ایشان ای کیا / می‌نماند هیچ با اشکست ما\nآنچنان شادند در ذل و تلف / همچو ما در وقت اقبال و شرف\nبرگ بی‌برگی همه اقطاع اوست / فقر و خواریش افتخارست و علوست\nآن یکی گفت ار چنانست آن ندید / چون بخندید او که ما را بسته دید\nچونک او مبدل شدست و شادیش / نیست زین زندان و زین آزادیش\nپس به قهر دشمنان چون شاد شد / چون ازین فتح و ظفر پر باد شد\nشاد شد جانش که بر شیران نر / یافت آسان نصرت و دست و ظفر\nپس بدانستیم کو آزاد نیست / جز به دنیا دلخوش و دلشاد نیست\nورنه چون خندد که اهل آن جهان / بر بد و نیک‌اند مشفق مهربان\nاین بمنگیدند در زیر زبان / آن اسیران با هم اندر بحث آن\nتا موکل نشنود بر ما جهد / خود سخن در گوش آن سلطان برد",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3220",
        "title": "بخش ۲۲۰ - آگاه شدن پیغامبر علیه السلام از طعن ایشان بر شماتت او",
        "content": "گرچه نشنید آن موکل آن سخن / رفت در گوشی که آن بد من لدن\nبوی پیراهان یوسف را ندید / آنک حافظ بود و یعقوبش کشید\nآن شیاطین بر عنان آسمان / نشنوند آن سر لوح غیب‌دان\nآن محمد خفته و تکیه زده / آمده سر گرد او گردان شده\nاو خورد حلوا که روزیشست باز / آن نه کانگشتان او باشد دراز\nنجم ثاقب گشته حارس دیوران / که بهل دزدی ز احمد سر ستان\nای دویده سوی دکان از پگاه / هین به مسجد رو بجو رزق اله\nپس رسول آن گفتشان را فهم کرد / گفت آن خنده نبودم از نبرد\nمرده‌اند ایشان و پوسیدهٔ فنا / مرده کشتن نیست مردی پیش ما\nخود کیند ایشان که مه گردد شکاف / چونک من پا بفشرم اندر مصاف\nآنگهی کآزاد بودیت و مکین / مر شما را بسته می‌دیدم چنین\nای بنازیده به ملک و خاندان / نزد عاقل اشتری بر ناودان\nنقش تن را تا فتاد از بام طشت / پیش چشمم کل آت آت گشت\nبنگرم در غوره می بینم عیان / بنگرم در نیست شی بینم عیان\nبنگرم سر عالمی بینم نهان / آدم و حوا نرسته از جهان\nمر شما را وقت ذرات الست / دیده‌ام پا بسته و منکوس و پست\nاز حدوث آسمان بی عمد / آنچ دانسته بدم افزون نشد\nمن شما را سرنگون می‌دیده‌ام / پیش از آن کز آب و گل بالیده‌ام\nنو ندیدم تا کنم شادی بدان / این همی‌دیدم در آن اقبالتان\nبستهٔ قهر خفی وانگه چه قهر / قند می‌خوردید و در وی درج زهر\nاین چنین قندی پر از زهر ار عدو / خوش بنوشد چت حسد آید برو\nبا نشاط آن زهر می‌کردید نوش / مرگتان خفیه گرفته هر دو گوش\nمن نمی‌کردم غزا از بهر آن / تا ظفر یابم فرو گیرم جهان\nکین جهان جیفه‌ست و مردار و رخیص / بر چنین مردار چون باشم حریص\nسگ نیم تا پرچم مرده کنم / عیسی‌ام آیم که تا زنده‌ش کنم\nزان همی‌کردم صفوف جنگ چاک / تا رهانم مر شما را از هلاک\nزان نمی‌برم گلوهای بشر / تا مرا باشد کر و فر و حشر\nزان همی‌برم گلویی چند تا / زان گلوها عالمی یابد رها\nکه شما پروانه‌وار از جهل خویش / پیش آتش می‌کنید این حمله کیش\nمن همی‌رانم شما را همچو مست / از در افتادن در آتش با دو دست\nآنک خود را فتحها پنداشتید / تخم منحوسی خود می‌کاشتید\nیکدگر را جد جد می‌خواندید / سوی اژدرها فرس می‌راندید\nقهر می‌کردید و اندر عین قهر / خود شما مقهور قهر شیر دهر",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3221",
        "title": "بخش ۲۲۱ - بیان آنک طاغی در عین قاهری مقهورست و در عین منصوری ماسور",
        "content": "دزد قهرخواجه کرد و زر کشید / او بدان مشغول خود والی رسید\nگر ز خواجه آن زمان بگریختی / کی برو والی حشر انگیختی\nقاهری دزد مقهوریش بود / زانک قهر او سر او را ربود\nغالبی بر خواجه دام او شود / تا رسد والی و بستاند قود\nای که تو بر خلق چیره گشته‌ای / در نبرد و غالبی آغشته‌ای\nآن به قاصد منهزم کردستشان / تا ترا در حلقه می‌آرد کشان\nهین عنان در کش پی این منهزم / در مران تا تو نگردی منخزم\nچون کشانیدت بدین شیوه به دام / حمله بینی بعد از آن اندر زحام\nعقل ازین غالب شدن کی گشت شاد / چون درین غالب شدن دید او فساد\nتیزچشم آمد خرد بینای پیش / که خدایش سرمه کرد از کحل خویش\nگفت پیغامبر که هستند از فنون / اهل جنت در خصومتها زبون\nاز کمال حزم و سؤ الظن خویش / نه ز نقص و بد دلی و ضعف کیش\nدر فره دادن شنیده در کمون / حکمت لولا رجال مومنون\nدست‌کوتاهی ز کفار لعین / فرض شد بهر خلاص مؤمنین\nقصهٔ عهد حدیبیه بخوان / کف ایدیکم تمامت زان بدان\nنیز اندر غالبی هم خویش را / دید او مغلوب دام کبریا\nزان نمی‌خندم من از زنجیرتان / که بکردم ناگهان شبگیرتان\nزان همی‌خندم که با زنجیر و غل / می‌کشمتان سوی سروستان و گل\nای عجب کز آتش بی‌زینهار / بسته می‌آریمتان تا سبزه‌زار\nاز سوی دوزخ به زنجیر گران / می‌کشمتان تا بهشت جاودان\nهر مقلد را درین ره نیک و بد / همچنان بسته به حضرت می‌کشد\nجمله در زنجیر بیم و ابتلا / می‌روند این ره بغیر اولیا\nمی‌کشند این راه را بیگاروار / جز کسانی واقف از اسرار کار\nجهد کن تا نور تو رخشان شود / تا سلوک و خدمتت آسان شود\nکودکان را می‌بری مکتب به زور / زانک هستند از فواید چشم‌کور\nچون شود واقف به مکتب می‌دود / جانش از رفتن شکفته می‌شود\nمی‌رود کودک به مکتب پیچ پیچ / چون ندید از مزد کار خویش هیچ\nچون کند در کیسه دانگی دست‌مزد / آنگهان بی‌خواب گردد شب چو دزد\nجهد کن تا مزد طاعت در رسد / بر مطیعان آنگهت آید حسد\nائتیا کرها مقلد گشته را / ائتیا طوعا صفا بسرشته را\nاین محب حق ز بهر علتی / و آن دگر را بی غرض خود خلتی\nاین محب دایه لیک از بهر شیر / و آن دگر دل داده بهر این ستیر\nطفل را از حسن او آگاه نه / غیر شیر او را ازو دلخواه نه\nو آن دگر خود عاشق دایه بود / بی غرض در عشق یک‌رایه بود\nپس محب حق باومید و بترس / دفتر تقلید می‌خواند بدرس\nو آن محب حق ز بهر حق کجاست / که ز اغراض و ز علتها جداست\nگر چنین و گر چنان چون طالبست / جذب حق او را سوی حق جاذبست\nگر محب حق بود لغیره / کی ینال دائما من خیره\nیا محب حق بود لعینه / لاسواه خائفا من بینه\nهر دو را این جست و جوها زان سریست / این گرفتاری دل زان دلبریست",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3222",
        "title": "بخش ۲۲۲ - جذب معشوق عاشق را من حیث لا یعمله العاشق و لا یرجوه و لا ",
        "content": "آمدیم اینجا که در صدر جهان / گر نبودی جذب آن عاشق نهان\nناشکیباکی بدی او از فراق / کی دوان باز آمدی سوی وثاق\nمیل معشوقان نهانست و ستیر / میل عاشق با دو صد طبل و نفیر\nیک حکایت هست اینجا ز اعتبار / لیک عاجز شد بخاری ز انتظار\nترک آن کردیم کو در جست و جوست / تاکه پیش از مرگ بیند روی دوست\nتا رهد از مرگ تا یابد نجات / زانک دید دوستست آب حیات\nهر که دید او نباشد دفع مرگ / دوست نبود که نه میوه‌ستش نه برگ\nکار آن کارست ای مشتاق مست / کاندر آن کار ار رسد مرگت خوشست\nشد نشان صدق ایمان ای جوان / آنک آید خوش ترا مرگ اندر آن\nگر نشد ایمان تو ای جان چنین / نیست کامل رو بجو اکمال دین\nهر که اندر کار تو شد مرگ‌دوست / بر دل تو بی کراهت دوست اوست\nچون کراهت رفت آن خود مرگ نیست / صورت مرگست و نقلان کردنیست\nچون کراهت رفت مردن نفع شد / پس درست آید که مردن دفع شد\nدوست حقست و کسی کش گفت او / که توی آن من و من آن تو\nگوش دار اکنون که عاشق می‌رسد / بسته عشق او را به حبل من مسد\nچون بدید او چهرهٔ صدر جهان / گوییا پریدش از تن مرغ جان\nهمچو چوب خشک افتاد آن تنش / سرد شد از فرق جان تا ناخنش\nهرچه کردند از بخور و از گلاب / نه بجنبید و نه آمد در خطاب\nشاه چون دید آن مزعفر روی او / پس فرود آمد ز مرکب سوی او\nگفت عاشق دوست می‌جوید بتفت / چونک معشوق آمد آن عاشق برفت\nعاشق حقی و حق آنست کو / چون بیاید نبود از تو تای مو\nصد چو تو فانیست پیش آن نظر / عاشقی بر نفی خود خواجه مگر\nسایه‌ای و عاشقی بر آفتاب / شمس آید سایه لا گردد شتاب",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3223",
        "title": "بخش ۲۲۳ - داد خواستن پشه از باد به حضرت سلیمان علیه السلام",
        "content": "پشه آمد از حدیقه وز گیاه / وز سلیمان گشت پشه دادخواه\nکای سلیمان معدلت می‌گستری / بر شیاطین و آدمی‌زاد و پری\nمرغ و ماهی در پناه عدل تست / کیست آن گم‌گشته کش فضلت نجست\nداد ده ما را که بس زاریم ما / بی‌نصیب از باغ و گلزاریم ما\nمشکلات هر ضعیفی از تو حل / پشه باشد در ضعیفی خود مثل\nشهره ما در ضعف و اشکسته‌پری / شهره تو در لطف و مسکین‌پروری\nای تو در اطباق قدرت منتهی / منتهی ما در کمی و بی‌رهی\nداد ده ما را ازین غم کن جدا / دست گیر ای دست تو دست خدا\nپس سلیمان گفت ای انصاف‌جو / داد و انصاف از که میخواهی بگو\nکیست آن کالم که از باد و بروت / ظلم کردست و خراشیدست روت\nای عجب در عهد ما ظالم کجاست / کو نه اندر حبس و در زنجیر ماست\nچونک ما زادیم ظلم آن روز مرد / پس بعهد ما کی ظلمی پیش برد\nچون بر آمد نور ظلمت نیست شد / ظلم را ظلمت بود اصل و عضد\nنک شیاطین کسب و خدمت می‌کنند / دیگران بسته باصفادند و بند\nاصل ظلم ظالمان از دیو بود / دیو در بندست استم چون نمود\nملک زان دادست ما را کن فکان / تا ننالد خلق سوی آسمان\nتا به بالا بر نیاید دودها / تا نگردد مضطرب چرخ و سها\nتا نلرزد عرش از ناله یتیم / تا نگردد از ستم جانی سقیم\nزان نهادیم از ممالک مذهبی / تا نیاید بر فلکها یا ربی\nمنگر ای مظلوم سوی آسمان / کاسمانی شاه داری در زمان\nگفت پشه داد من از دست باد / کو دو دست ظلم بر ما بر گشاد\nما ز ظلم او به تنگی اندریم / با لب بسته ازو خون می‌خوریم",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3224",
        "title": "بخش ۲۲۴ - امرکردن سلیمان علیه السلام پشهٔ متظلم را به احضار خصم به ",
        "content": "پس سلیمان گفت ای زیبادوی / امر حق باید که از جان بشنوی\nحق به من گفتست هان ای دادور / مشنو از خصمی تو بی خصمی دگر\nتانیاید هر دو خصم اندر حضور / حق نیاید پیش حاکم در ظهور\nخصم تنها گر بر آرد صد نفیر / هان و هان بی خصم قول او مگیر\nمن نیارم رو ز فرمان تافتن / خصم خود را رو بیاور سوی من\nگفت قول تست برهان و درست / خصم من بادست و او در حکم تست\nبانگ زد آن شه که ای باد صبا / پشه افغان کرد از ظلمت بیا\nهین مقابل شو تو و خصم و بگو / پاسخ خصم و بکن دفع عدو\nباد چون بشنید آمد تیز تیز / پشه بگرفت آن زمان راه گریز\nپس سلیمان گفت ای پشه کجا / باش تا بر هر دو رانم من قضا\nگفت ای شه مرگ من از بود اوست / خود سیاه این روز من از دود اوست\nاو چو آمد من کجا یابم قرار / کو بر آرد از نهاد من دمار\nهمچنین جویای درگاه خدا / چون خدا آمد شود جوینده لا\nگرچه آن وصلت بقا اندر بقاست / لیک ز اول آن بقا اندر فناست\nسایه‌هایی که بود جویای نور / نیست گردد چون کند نورش ظهور\nعقل کی ماند چو باشد سرده او / کل شیء هالک الا وجهه\nهالک آید پیش وجهش هست و نیست / هستی اندر نیستی خود طرفه‌ایست\nاندرین محضر خردها شد ز دست / چون قلم اینجا رسیده شد شکست",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3225",
        "title": "بخش ۲۲۵ - نواختن معشوق عاشق بیهوش را تا به هوش باز آید",
        "content": "می‌کشید از بیهشی‌اش در بیان / اندک اندک از کرم صدر جهان\nبانگ زد در گوش او شه کای گدا / زر نثار آوردمت دامن گشا\nجان تو کاندر فراقم می‌طپید / چونک زنهارش رسیدم چون رمید\nای بدیده در فراقم گرم و سرد / با خود آ از بی‌خودی و باز گرد\nمرغ خانه اشتری را بی خرد / رسم مهمانش به خانه می‌برد\nچون به خانه مرغ اشتر پا نهاد / خانه ویران گشت و سقف اندر فتاد\nخانهٔ مرغست هوش و عقل ما / هوش صالح طالب ناقهٔ خدا\nناقه چون سر کرد در آب و گلش / نه گل آنجا ماند نه جان و دلش\nکرد فضل عشق انسان را فضول / زین فزون‌جویی ظلومست و جهول\nجاهلست و اندرین مشکل شکار / می‌کشد خرگوش شیری در کنار\nکی کنار اندر کشیدی شیر را / گر بدانستی و دیدی شیر را\nظالمست او بر خود و بر جان خود / ظلم بین کز عدلها گو می‌برد\nجهل او مر علمها را اوستاد / ظلم او مر عدلها را شد رشاد\nدست او بگرفت کین رفته دمش / آنگهی آید که من دم بخشمش\nچون به من زنده شود این مرده‌تن / جان من باشد که رو آرد به من\nمن کنم او را ازین جان محتشم / جان که من بخشم ببیند بخششم\nجان نامحرم نبیند روی دوست / جز همان جان کاصل او از کوی اوست\nدر دمم قصاب‌وار این دوست را / تا هلد آن مغز نغزش پوست را\nگفت ای جان رمیده از بلا / وصل ما را در گشادیم الصلا\nای خود ما بی‌خودی و مستی‌ات / ای ز هست ما هماره هستی‌ات\nبا تو بی لب این زمان من نو بنو / رازهای کهنه گویم می‌شنو\nزانک آن لبها ازین دم می‌رمد / بر لب جوی نهان بر می‌دمد\nگوش بی‌گوشی درین دم بر گشا / بهر راز یفعل الله ما یشا\nچون صلای وصل بشنیدن گرفت / اندک اندک مرده جنبیدن گرفت\nنه کم از خاکست کز عشوهٔ صبا / سبز پوشد سر بر آرد از فنا\nکم ز آب نطفه نبود کز خطاب / یوسفان زایند رخ چون آفتاب\nکم ز بادی نیست شد از امر کن / در رحم طاوس و مرغ خوش‌سخن\nکم ز کوه سنگ نبود کز ولاد / ناقه‌ای کان ناقه ناقه زاد زاد\nزین همه بگذر نه آن مایهٔ عدم / عالمی زاد و بزاید دم بدم\nبر جهید و بر طپید و شاد شاد / یک دو چرخی زد سجود اندر فتاد",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3226",
        "title": "بخش ۲۲۶ - با خویش آمدن عاشق بیهوش و روی آوردن به ثنا و شکر معشوق",
        "content": "گفت ای عنقای حق جان را مطاف / شکر که باز آمدی زان کوه قاف\nای سرافیل قیامتگاه عشق / ای تو عشق عشق و ای دلخواه عشق\nاولین خلعت که خواهی دادنم / گوش خواهم که نهی بر روزنم\nگرچه می‌دانی بصفوت حال من / بنده‌پرور گوش کن اقوال من\nصد هزاران بار ای صدر فرید / ز آرزوی گوش تو هوشم پرید\nآن سمیعی تو وان اصغای تو / و آن تبسمهای جان‌افزای تو\nآن بنوشیدن کم و بیش مرا / عشوهٔ جان بداندیش مرا\nقلبهای من که آن معلوم تست / بس پذیرفتی تو چون نقد درست\nبهر گستاخی شوخ غره‌ای / حلمها در پیش حلمت ذره‌ای\nاولا بشنو که چون ماندم ز شست / اول و آخر ز پیش من بجست\nثانیا بشنو تو ای صدر ودود / که بسی جستم ترا ثانی نبود\nثالثا تا از تو بیرون رفته‌ام / گوییا ثالث ثلاثه گفته‌ام\nرابعا چون سوخت ما را مزرعه / می ندانم خامسه از رابعه\nهر کجا یابی تو خون بر خاکها / پی بری باشد یقین از چشم ما\nگفت من رعدست و این بانگ و حنین / ز ابر خواهد تا ببارد بر زمین\nمن میان گفت و گریه می‌تنم / یا بگریم یا بگویم چون کنم\nگر بگویم فوت می‌گردد بکا / ور نگویم چون کنم شکر و ثنا\nمی‌فتد از دیده خون دل شها / بین چه افتادست از دیده مرا\nاین بگفت و گریه در شد آن نحیف / که برو بگریست هم دون هم شریف\nاز دلش چندان بر آمد های هوی / حلقه کرد اهل بخارا گرد اوی\nخیره گویان خیره گریان خیره‌خند / مرد و زن خرد و کلان حیران شدند\nشهر هم هم‌رنگ او شد اشک ریز / مرد و زن درهم شده چون رستخیز\nآسمان می‌گفت آن دم با زمین / گر قیامت را ندیدستی ببین\nعقل حیران که چه عشق است و چه حال / تا فراق او عجب‌تر یا وصال\nچرخ بر خوانده قیامت‌نامه را / تا مجره بر دریده جامه را\nبا دو عالم عشق را بیگانگی / اندرو هفتاد و دو دیوانگی\nسخت پنهانست و پیدا حیرتش / جان سلطانان جان در حسرتش\nغیر هفتاد و دو ملت کیش او / تخت شاهان تخته‌بندی پیش او\nمطرب عشق این زند وقت سماع / بندگی بند و خداوندی صداع\nپس چه باشد عشق دریای عدم / در شکسته عقل را آنجا قدم\nبندگی و سلطنت معلوم شد / زین دو پرده عاشقی مکتوم شد\nکاشکی هستی زبانی داشتی / تا ز هستان پرده‌ها برداشتی\nهر چه گویی ای دم هستی از آن / پردهٔ دیگر برو بستی بدان\nآفت ادراک آن قالست و حال / خون بخون شستن محالست و محال\nمن چو با سوداییانش محرمم / روز و شب اندر قفس در می‌دمم\nسخت مست و بی‌خود و آشفته‌ای / دوش ای جان بر چه پهلو خفته‌ای\nهان و هان هش دار بر ناری دمی / اولا بر جه طلب کن محرمی\nعاشق و مستی و بگشاده زبان / الله الله اشتری بر ناودان\nچون ز راز و ناز او گوید زبان / یا جمیل الستر خواند آسمان\nستر چه در پشم و پنبه آذرست / تا همی‌پوشیش او پیداترست\nچون بکوشم تا سرش پنهان کنم / سر بر آرد چون علم کاینک منم\nرغم انفم گیردم او هر دو گوش / کای مدمغ چونش می‌پوشی بپوش\nگویمش رو گرچه بر جوشیده‌ای / همچو جان پیدایی و پوشیده‌ای\nگوید او محبوس خنبست این تنم / چون می اندر بزم خنبک می‌زنم\nگویمش زان پیش که گردی گرو / تا نیاید آفت مستی برو\nگوید از جام لطیف‌آشام من / یار روزم تا نماز شام من\nچون بیاید شام و دزدد جام من / گویمش وا ده که نامد شام من\nزان عرب بنهاد نام می مدام / زانک سیری نیست می‌خور را مدام\nعشق جوشد بادهٔ تحقیق را / او بود ساقی نهان صدیق را\nچون بجویی تو بتوفیق حسن / باده آب جان بود ابریق تن\nچون بیفزاید می توفیق را / قوت می بشکند ابریق را\nآب گردد ساقی و هم مست آب / چون مگو والله اعلم بالصواب\nپرتو ساقیست کاندر شیره رفت / شیره بر جوشید و رقصان گشت و زفت\nاندرین معنی بپرس آن خیره را / که چنین کی دیده بودی شیره را\nبی تفکر پیش هر داننده هست / آنک با شوریده شوراننده هست",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3227",
        "title": "بخش ۲۲۷ - حکایت عاشقی دراز هجرانی بسیار امتحانی",
        "content": "یک جوانی بر زنی مجنون بدست / می‌ندادش روزگار وصل دست\nبس شکنجه کرد عشقش بر زمین / خود چرا دارد ز اول عشق کین\nعشق از اول چرا خونی بود / تا گریزد آنک بیرونی بود\nچون فرستادی رسولی پیش زن / آن رسول از رشک گشتی راه‌زن\nور بسوی زن نبشتی کاتبش / نامه را تصحیف خواندی نایبش\nور صبا را پیک کردی در وفا / از غباری تیره گشتی آن صبا\nرقعه گر بر پر مرغی دوختی / پر مرغ از تف رقعه سوختی\nراههای چاره را غیرت ببست / لشکر اندیشه را رایت شکست\nبود اول مونس غم انتظار / آخرش بشکست کی هم انتظار\nگاه گفتی کین بلای بی‌دواست / گاه گفتی نه حیات جان ماست\nگاه هستی زو بر آوردی سری / گاه او از نیستی خوردی بری\nچونک بر وی سرد گشتی این نهاد / جوش کردی گرم چشمهٔ اتحاد\nچونک با بی‌برگی غربت بساخت / برگ بی‌برگی به سوی او بتاخت\nخوشه‌های فکرتش بی‌کاه شد / شب‌روان را رهنما چون ماه شد\nای بسا طوطی گویای خمش / ای بسا شیرین‌روان رو ترش\nرو به گورستان دمی خامش نشین / آن خموشان سخن‌گو را ببین\nلیک اگر یکرنگ بینی خاکشان / نیست یکسان حالت چالاکشان\nشحم و لحم زندگان یکسان بود / آن یکی غمگین دگر شادان بود\nتو چه دانی تا ننوشی قالشان / زانک پنهانست بر تو حالشان\nبشنوی از قال های و هوی را / کی ببینی حالت صدتوی را\nنقش ما یکسان بضدها متصف / خاک هم یکسان روانشان مختلف\nهمچنین یکسان بود آوازها / آن یکی پر درد و آن پر نازها\nبانگ اسپان بشنوی اندر مصاف / بانگ مرغان بشنوی اندر طواف\nآن یکی از حقد و دیگر ز ارتباط / آن یکی از رنج و دیگر از نشاط\nهر که دور از حالت ایشان بود / پیشش آن آوازها یکسان بود\nآن درختی جنبد از زخم تبر / و آن درخت دیگر از باد سحر\nبس غلط گشتم ز دیگ مردریگ / زانک سرپوشیده می‌جوشید دیگ\nجوش و نوش هرکست گوید بیا / جوش صدق و جوش تزویر و ریا\nگر نداری بو ز جان روشناس / رو دماغی دست آور بوشناس\nآن دماغی که بر آن گلشن تند / چشم یعقوبان هم او روشن کند\nهین بگو احوال آن خسته‌جگر / کز بخاری دور ماندیم ای پسر",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM3228",
        "title": "بخش ۲۲۸ - یافتن عاشق معشوق را و بیان آنک جوینده یابنده بود کی و من ",
        "content": "کان جوان در جست و جو بد هفت سال / از خیال وصل گشته چون خیال\nسایهٔ حق بر سر بنده بود / عاقبت جوینده یابنده بود\nگفت پیغامبر که چون کوبی دری / عاقبت زان در برون آید سری\nچون نشینی بر سر کوی کسی / عاقبت بینی تو هم روی کسی\nچون ز چاهی می‌کنی هر روز خاک / عاقبت اندر رسی در آب پاک\nجمله دانند این اگر تو نگروی / هر چه می‌کاریش روزی بدروی\nسنگ بر آهن زدی آتش نجست / این نباشد ور بباشد نادرست\nآنک روزی نیستش بخت و نجات / ننگرد عقلش مگر در نادرات\nکان فلان کس کشت کرد و بر نداشت / و آن صدف برد و صدف گوهر نداشت\nبلعم باعور و ابلیس لعین / سود نامدشان عبادتها و دین\nصد هزاران انبیا و ره‌روان / ناید اندر خاطر آن بدگمان\nاین دو را گیرد که تاریکی دهد / در دلش ادبار جز این کی نهد\nبس کسا که نان خورد دلشاد او / مرگ او گردد بگیرد در گلو\nپس تو ای ادبار رو هم نان مخور / تا نیفتی همچو او در شور و شر\nصد هزاران خلق نانها می‌خورند / زور می‌یابند و جان می‌پرورند\nتو بدان نادر کجا افتاده‌ای / گر نه محرومی و ابله زاده‌ای\nاین جهان پر آفتاب و نور ماه / او بهشته سر فرو برده به چاه\nکه اگر حقست پس کو روشنی / سر ز چه بردار و بنگر ای دنی\nجمله عالم شرق و غرب آن نور یافت / تا تو در چاهی نخواهد بر تو تافت\nچه رها کن رو به ایوان و کروم / کم ستیز اینجا بدان کاللج شوم\nهین مگو کاینک فلانی کشت کرد / در فلان سالی ملخ کشتش بخورد\nپس چرا کارم که اینجا خوف هست / من چرا افشانم این گندم ز دست\nو آنک او نگذاشت کشت و کار را / پر کند کوری تو انبار را\nچون دری می‌کوفت او از سلوتی / عاقبت در یافت روزی خلوتی\nجست از بیم عسس شب او به باغ / یار خود را یافت چون شمع و چراغ\nگفت سازندهٔ سبب را آن نفس / ای خدا تو رحمتی کن بر عسس\nناشناسا تو سببها کرده‌ای / از در دوزخ بهشتم برده‌ای\nبهر آن کردی سبب این کار را / تا ندارم خوار من یک خار را\nدر شکست پای بخشد حق پری / هم ز قعر چاه بگشاید دری\nتو مبین که بر درختی یا به چاه / تو مرا بین که منم مفتاح راه\nگر تو خواهی باقی این گفت و گو / ای اخی در دفتر چارم بجو",
        "link1": "https://ganjoor.net/moulavi/masnavi/daftar3/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4001",
        "title": "بخش ۱ - سر آغاز",
        "content": "ای ضیاء الحق حسام الدین توی / که گذشت از مه به نورت مثنوی\nهمت عالی تو ای مرتجا / می‌کشد این را خدا داند کجا\nگردن این مثنوی را بسته‌ای / می‌کشی آن سوی که دانسته‌ای\nمثنوی پویان کشنده ناپدید / ناپدید از جاهلی کش نیست دید\nمثنوی را چون تو مبدا بوده‌ای / گر فزون گردد توش افزوده‌ای\nچون چنین خواهی خدا خواهد چنین / می‌دهد حق آرزوی متقین\nکان لله بوده‌ای در ما مضی / تا که کان الله پیش آمد جزا\nمثنوی از تو هزاران شکر داشت / در دعا و شکر کفها بر فراشت\nدر لب و کفش خدا شکر تو دید / فضل کرد و لطف فرمود و مزید\nزانک شاکر را زیادت وعده است / آنچنانک قرب مزد سجده است\nگفت واسجد واقترب یزدان ما / قرب جان شد سجده ابدان ما\nگر زیادت می‌شود زین رو بود / نه از برای بوش و های و هو بود\nبا تو ما چون رز به تابستان خوشیم / حکم داری هین بکش تا می‌کشیم\nخوش بکش این کاروان را تا به حج / ای امیر صبر مفتاح الفرج\nحج زیارت کردن خانه بود / حج رب البیت مردانه بود\nزان ضیا گفتم حسام‌الدین ترا / که تو خورشیدی و این دو وصفها\nکین حسام و این ضیا یکیست هین / تیغ خورشید از ضیا باشد یقین\nنور از آن ماه باشد وین ضیا / آن خورشید این فرو خوان از نبا\nشمس را قرآن ضیا خواند ای پدر / و آن قمر را نور خواند این را نگر\nشمس چون عالی‌تر آمد خود ز ماه / پس ضیا از نور افزون دان به جاه\nبس کس اندر نور مه منهج ندید / چون برآمد آفتاب آن شد پدید\nآفتاب اعواض را کامل نمود / لاجرم بازارها در روز بود\nتا که قلب و نقد نیک آید پدید / تا بود از غبن و از حیله بعید\nتا که نورش کامل آمد در زمین / تاجران را رحمة للعالمین\nلیک بر قلاب مبغوضست و سخت / زانک ازو شد کاسد او را نقد و رخت\nپس عدو جان صرافست قلب / دشمن درویش کی بود غیر کلب\nانبیا با دشمنان بر می‌تنند / پس ملایک رب سلم می‌زنند\nکین چراغی را که هست او نور کار / از پف و دمهای دزدان دور دار\nدزد و قلابست خصم نور بس / زین دو ای فریادرس فریاد رس\nروشنی بر دفتر چارم بریز / کآفتاب از چرخ چارم کرد خیز\nهین ز چارم نور ده خورشیدوار / تا بتابد بر بلاد و بر دیار\nهر کش افسانه بخواند افسانه است / وآنک دیدش نقد خود مردانه است\nآب نیلست و به قبطی خون نمود / قوم موسی را نه خون بد آب بود\nدشمن این حرف این دم در نظر / شد ممثل سرنگون اندر سقر\nای ضیاء الحق تو دیدی حال او / حق نمودت پاسخ افعال او\nدیدهٔ غیبت چو غیبست اوستاد / کم مبادا زین جهان این دید و داد\nاین حکایت را که نقد وقت ماست / گر تمامش می‌کنی اینجا رواست\nناکسان را ترک کن بهر کسان / قصه را پایان بر و مخلص رسان\nاین حکایت گر نشد آنجا تمام / چارمین جلدست آرش در نظام",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4002",
        "title": "بخش ۲ - تمامی حکایت آن عاشق که از عسس گریخت در باغی مجهول خود معش",
        "content": "اندر آن بودیم کان شخص از عسس / راند اندر باغ از خوفی فرس\nبود اندر باغ آن صاحب‌جمال / کز غمش این در عنا بد هشت سال\nسایهٔ او را نبود امکان دید / هم‌چو عنقا وصف او را می‌شنید\nجز یکی لقیه که اول از قضا / بر وی افتاد و شد او را دلربا\nبعد از آن چندان که می‌کوشید او / خود مجالش می‌نداد آن تندخو\nنه بلا به چاره بودش نه به مال / چشم پر و بی‌طمع بود آن نهال\nعاشق هر پیشه‌ای و مطلبی / حق بیالود اول کارش لبی\nچون بدان آسیب در جست آمدند / پیش پاشان می‌نهد هر روز بند\nچون در افکندش بجست و جوی کار / بعد از آن در بست که کابین بیار\nهم بر آن بو می‌تنند و می‌روند / هر دمی راجی و آیس می‌شوند\nهر کسی را هست اومید بری / که گشادندش در آن روزی دری\nباز در بستندش و آن درپرست / بر همان اومید آتش پا شدست\nچون درآمد خوش در آن باغ آن جوان / خود فرو شد پا به گنجش ناگهان\nمر عسس را ساخته یزدان سبب / تا ز بیم او دود در باغ شب\nبیند آن معشوقه را او با چراغ / طالب انگشتری در جوی باغ\nپس قرین می‌کرد از ذوق آن نفس / با ثنای حق دعای آن عسس\nکه زیان کردم عسس را از گریز / بیست چندان سیم و زر بر وی بریز\nاز عوانی مر ورا آزاد کن / آنچنان که شادم او را شاد کن\nسعد دارش این جهان و آن جهان / از عوانی و سگی‌اش وا رهان\nگرچه خوی آن عوان هست ای خدا / که هماره خلق را خواهد بلا\nگر خبر آید که شه جرمی نهاد / بر مسلمانان شود او زفت و شاد\nور خبر آید که شه رحمت نمود / از مسلمانان فکند آن را به جود\nماتمی در جان او افتد از آن / صد چنین ادبارها دارد عوان\nاو عوان را در دعا در می‌کشید / کز عوان او را چنان راحت رسید\nبر همه زهر و برو تریاق بود / آن عوان پیوند آن مشتاق بود\nپس بد مطلق نباشد در جهان / بد به نسبت باشد این را هم بدان\nدر زمانه هیچ زهر و قند نیست / که یکی را پا دگر را بند نیست\nمر یکی را پا دگر را پای‌بند / مر یکی را زهر و بر دیگر چو قند\nزهر مار آن مار را باشد حیات / نسبتش با آدمی باشد ممات\nخلق آبی را بود دریا چو باغ / خلق خاکی را بود آن مرگ و داغ\nهمچنین بر می‌شمر ای مرد کار / نسبت این از یکی کس تا هزار\nزید اندر حق آن شیطان بود / در حق شخصی دگر سلطان بود\nآن بگوید زید صدیق سنیست / وین بگوید زید گبر کشتنیست\nگر تو خواهی کو ترا باشد شکر / پس ورا از چشم عشاقش نگر\nمنگر از چشم خودت آن خوب را / بین به چشم طالبان مطلوب را\nچشم خود بر بند زان خوش‌چشم تو / عاریت کن چشم از عشاق او\nبلک ازو کن عاریت چشم و نظر / پس ز چشم او بروی او نگر\nتا شوی آمن ز سیری و ملال / گفت کان الله له زین ذوالجلال\nچشم او من باشم و دست و دلش / تا رهد از مدبریها مقبلش\nهر چه مکرو هست چون شد او دلیل / سوی محبوبت حبیبست و خلیل",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4003",
        "title": "بخش ۳ - حکایت آن واعظ کی هر آغاز تذکیر دعای ظالمان و سخت‌دلان و ب",
        "content": "آن یکی واعظ چو بر تخت آمدی / قاطعان راه را داعی شدی\nدست برمی‌داشت یا رب رحم ران / بر بدان و مفسدان و طاغیان\nبر همه تسخرکنان اهل خیر / برهمه کافردلان و اهل دیر\nمی‌نکردی او دعا بر اصفیا / می‌نکردی جز خبیثان را دعا\nمر ورا گفتند کین معهود نیست / دعوت اهل ضلالت جود نیست\nگفت نیکویی ازینها دیده‌ام / من دعاشان زین سبب بگزیده‌ام\nخبث و ظلم و جور چندان ساختند / که مرا از شر به خیر انداختند\nهر گهی که رو به دنیا کردمی / من ازیشان زخم و ضربت خوردمی\nکردمی از زخم آن جانب پناه / باز آوردندمی گرگان به راه\nچون سبب‌ساز صلاح من شدند / پس دعاشان بر منست ای هوشمند\nبنده می‌نالد به حق از درد و نیش / صد شکایت می‌کند از رنج خویش\nحق همی گوید که آخر رنج و درد / مر ترا لابه کنان و راست کرد\nاین گله زان نعمتی کن کت زند / از در ما دور و مطرودت کند\nدر حقیقت هر عدو داروی تست / کیمیا و نافع و دلجوی تست\nکه ازو اندر گریزی در خلا / استعانت جویی از لطف خدا\nدر حقیقت دوستانت دشمن‌اند / که ز حضرت دور و مشغولت کنند\nهست حیوانی که نامش اشغرست / او به زخم چوب زفت و لمترست\nتا که چوبش می‌زنی به می‌شود / او ز زخم چوب فربه می‌شود\nنفس مؤمن اشغری آمد یقین / کو به زخم رنج زفتست و سمین\nزین سبب بر انبیا رنج و شکست / از همه خلق جهان افزونترست\nتا ز جانها جانشان شد زفت‌تر / که ندیدند آن بلا قوم دگر\nپوست از دارو بلاکش می‌شود / چون ادیم طایفی خوش می‌شود\nورنه تلخ و تیز مالیدی درو / گنده گشتی ناخوش و ناپاک بو\nآدمی را پوست نامدبوغ دان / از رطوبتها شده زشت و گران\nتلخ و تیز و مالش بسیار ده / تا شود پاک و لطیف و با فره\nور نمی‌توانی رضا ده ای عیار / گر خدا رنجت دهد بی‌اختیار\nکه بلای دوست تطهیر شماست / علم او بالای تدبیر شماست\nچون صفا بیند بلا شیرین شود / خوش شود دارو چو صحت‌بین شود\nبرد بیند خویش را در عین مات / پس بگوید اقتلونی یا ثقات\nاین عوان در حق غیری سود شد / لیک اندر حق خود مردود شد\nرحم ایمانی ازو ببریده شد / کین شیطانی برو پیچیده شد\nکارگاه خشم گشت و کین‌وری / کینه دان اصل ضلال و کافری",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4004",
        "title": "بخش ۴ - سال کردن از عیسی علیه‌السلام کی در وجود از همهٔ صعبها صعب",
        "content": "گفت عیسی را یکی هشیار سر / چیست در هستی ز جمله صعب‌تر\nگفتش ای جان صعب‌تر خشم خدا / که از آن دوزخ همی لرزد چو ما\nگفت ازین خشم خدا چه بود امان / گفت ترک خشم خویش اندر زمان\nپس عوان که معدن این خشم گشت / خشم زشتش از سبع هم در گذشت\nچه امیدستش به رحمت جز مگر / باز گردد زان صفت آن بی‌هنر\nگرچه عالم را ازیشان چاره نیست / این سخن اندر ضلال افکندنیست\nچاره نبود هم جهان را از چمین / لیک نبود آن چمین ماء معین",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4005",
        "title": "بخش ۵ - قصد خیانت کردن عاشق و بانگ  بر زدن معشوق بر وی",
        "content": "چونک تنهااش بدید آن ساده مرد / زود او قصد کنار و بوسه کرد\nبانگ بر وی زد به هیبت آن نگار / که مرو گستاخ ادب را هوش دار\nگفت آخر خلوتست و خلق نی / آب حاضر تشنهٔ هم‌چون منی\nکس نمی‌جنبد درینجا جز که باد / کیست حاضر کیست مانع زین گشاد\nگفت ای شیدا تو ابله بوده‌ای / ابلهی وز عاقلان نشنوده‌ای\nباد را دیدی که می‌جنبد بدان / بادجنبانیست اینجا بادران\nجزو بادی که به حکم ما درست / بادبیزن تا نجنبانی نجست\nجنبش این جزو باد ای ساده مرد / بی‌تو و بی‌بادبیزن سر نکرد\nجنبش باد نفس کاندر لبست / تابع تصریف جان و قالبست\nگاه دم را مدح و پیغامی کنی / گاه دم را هجو و دشنامی کنی\nپس بدان احوال دیگر بادها / که ز جز وی کل می‌بیند نهی\nباد را حق گه بهاری می‌کند / در دیش زین لطف عاری می‌کند\nبر گروه عاد صرصر می‌کند / باز بر هودش معطر می‌کند\nمی‌کند یک باد را زهر سموم / مر صبا را می‌کند خرم‌قدوم\nباد دم را بر تو بنهاد او اساس / تا کنی هر باد را بر وی قیاس\nدم نمی‌گردد سخن بی‌لطف و قهر / بر گروهی شهد و بر قومیست زهر\nمروحه جنبان پی انعام کس / وز برای قهر هر پشه و مگس\nمروحهٔ تقدیر ربانی چرا / پر نباشد ز امتحان و ابتلا\nچونک جزو باد دم یا مروحه / نیست الا مفسده یا مصلحه\nاین شمال و این صبا و این دبور / کی بود از لطف و از انعام دور\nیک کف گندم ز انباری ببین / فهم کن کان جمله باشد همچنین\nکل باد از برج باد آسمان / کی جهد بی مروحهٔ آن بادران\nبر سر خرمن به وقت انتقاد / نه که فلاحان ز حق جویند باد\nتا جدا گردد ز گندم کاهها / تا به انباری رود یا چاهها\nچون بماند دیر آن باد وزان / جمله را بینی به حق لابه‌کنان\nهمچنین در طلق آن باد ولاد / گر نیاید بانگ درد آید که داد\nگر نمی‌دانند کش راننده اوست / باد را پس کردن زاری چه خوست\nاهل کشتی همچنین جویای باد / جمله خواهانش از آن رب العباد\nهمچنین در درد دندانها ز باد / دفع می‌خواهی بسوز و اعتقاد\nاز خدا لابه‌کنان آن جندیان / که بده باد ظفر ای کامران\nرقعهٔ تعویذ می‌خواهند نیز / در شکنجهٔ طلق زن از هر عزیز\nپس همه دانسته‌اند آن را یقین / که فرستد باد رب‌العالمین\nپس یقین در عقل هر داننده هست / اینک با جنبنده جنباننده هست\nگر تو او را می‌نبینی در نظر / فهم کن آن را به اظهار اثر\nتن به جان جنبد نمی‌بینی تو جان / لیک از جنبیدن تن جان بدان\nگفت او گر ابلهم من در ادب / زیرکم اندر وفا و در طلب\nگفت ادب این بود خود که دیده شد / آن دگر را خود همی‌دانی تو لد",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4006",
        "title": "بخش ۶ - قصهٔ آن صوفی کی زن خود را بیگانه‌ای بگرفت",
        "content": "صوفیی آمد به سوی خانه روز / خانه یک در بود و زن با کفش‌دوز\nجفت گشته با رهی خویش زن / اندر آن یک حجره از وسواس تن\nچون بزد صوفی به جد در چاشتگاه / هر دو درماندند نه حیلت نه راه\nهیچ معهودش نبد کو آن زمان / سوی خانه باز گردد از دکان\nقاصدا آن روز بی‌وقت آن مروع / از خیالی کرد تا خانه رجوع\nاعتماد زن بر آن کو هیچ بار / این زمان فا خانه نامد او ز کار\nآن قیاسش راست نامد از قضا / گرچه ستارست هم بدهد سزا\nچونک بد کردی بترس آمن مباش / زانک تخمست و برویاند خداش\nچند گاهی او بپوشاند که تا / آیدت زان بد پشیمان و حیا\nعهد عمر آن امیر مؤمنان / داد دزدی را به جلاد و عوان\nبانگ زد آن دزد کای میر دیار / اولین بارست جرمم زینهار\nگفت عمر حاش لله که خدا / بار اول قهر بارد در جزا\nبارها پوشد پی اظهار فضل / باز گیرد از پی اظهار عدل\nتا که این هر دو صفت ظاهر شود / آن مبشر گردد این منذر شود\nبارها زن نیز این بد کرده بود / سهل بگذشت آن و سهلش می‌نمود\nآن نمی‌دانست عقل پای‌سست / که سبو دایم ز جو ناید درست\nآنچنانش تنگ آورد آن قضا / که منافق را کند مرگ فجا\nنه طریق و نه رفیق و نه امان / دست کرده آن فرشته سوی جان\nآنچنان کین زن در آن حجره جفا / خشک شد او و حریفش ز ابتلا\nگفت صوفی با دل خود کای دو گبر / از شما کینه کشم لیکن به صبر\nلیک نادانسته آرم این نفس / تا که هر گوشی ننوشد این جرس\nاز شما پنهان کشد کینه محق / اندک اندک هم‌چو بیماری دق\nمرد دق باشد چو یخ هر لحظه کم / لیک پندارد بهر دم بهترم\nهم‌چو کفتاری که می‌گیرندش و او / غرهٔ آن گفت کین کفتار کو\nهیچ پنهان‌خانه آن زن را نبود / سمج و دهلیز و ره بالا نبود\nنه تنوری که در آن پنهان شود / نه جوالی که حجاب آن شود\nهم‌چو عرصهٔ پهن روز رستخیز / نه گو و نه پشته نه جای گریز\nگفت یزدان وصف این جای حرج / بهر محشر لا تری فیها عوج",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4007",
        "title": "بخش ۷ - معشوق را زیر چادر پنهان کردن  جهت تلبیس و بهانه گفتن  زن ",
        "content": "چادر خود را برو افکند زود / مرد را زن ساخت و در را بر گشود\nزیر چادر مرد رسوا و عیان / سخت پیدا چون شتر بر نردبان\nگفت خاتونیست از اعیان شهر / مر ورا از مال و اقبالست بهر\nدر ببستم تا کسی بیگانه‌ای / در نیاید زود نادانانه‌ای\nگفت صوفی چیستش هین خدمتی / تا بر آرم بی‌سپاس و منتی\nگفت میلش خویشی و پیوستگیست / نیک خاتونیست حق داند که کیست\nخواست دختر را ببیند زیر دست / اتفاقا دختر اندر مکتبست\nباز گفت ار آرد باشد یا سبوس / می‌کنم او را به جان و دل عروس\nیک پسر دارد که اندر شهر نیست / خوب و زیرک چابک و مکسب کنیست\nگفت صوفی ما فقیر و زار و کم / قوم خاتون مال‌دار و محتشم\nکی بود این کفو ایشان در زواج / یک در از چوب و دری دیگر ز عاج\nکفو باید هر دو جفت اندر نکاح / ورنه تنگ آید نماند ارتیاح",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4008",
        "title": "بخش ۸ - گفتن زن کی او در بند جهاز نیست مراد او ستر و صلاحست و جوا",
        "content": "گفت گفتم من چنین عذری و او / گفت نه من نیستم اسباب جو\nما ز مال و زر ملول و تخمه‌ایم / ما به حرص و جمع نه چون عامه‌ایم\nقصد ما سترست و پاکی و صلاح / در دو عالم خود بدان باشد فلاح\nباز صوفی عذر درویشی بگفت / و آن مکرر کرد تا نبود نهفت\nگفت زن من هم مکرر کرده‌ام / بی‌جهازی را مقرر کرده‌ام\nاعتقاد اوست راسختر ز کوه / که ز صد فقرش نمی‌آید شکوه\nاو همی‌گوید مرادم عفتست / از شما مقصود صدق و همتست\nگفت صوفی خود جهاز و مال ما / دید و می‌بیند هویدا و خفا\nخانهٔ تنگی مقام یک تنی / که درو پنهان نماند سوزنی\nباز ستر و پاکی و زهد و صلاح / او ز ما به داند اندر انتصاح\nبه ز ما می‌داند او احوال ستر / وز پس و پیش و سر و دنبال ستر\nظاهرا او بی‌جهاز و خادمست / وز صلاح و ستر او خود عالمست\nشرح مستوری ز بابا شرط نیست / چون برو پیدا چو روز روشنیست\nاین حکایت را بدان گفتم که تا / لاف کم بافی چو رسوا شد خطا\nمر ترا ای هم به دعوی مستزاد / این بدستت اجتهاد و اعتقاد\nچون زن صوفی تو خاین بوده‌ای / دام مکر اندر دغا بگشوده‌ای\nکه ز هر ناشسته رویی کپ زنی / شرم داری وز خدای خویش نی",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4009",
        "title": "بخش ۹ - غرض از سمیع و بصیر گفتن خدا را",
        "content": "از پی آن گفت حق خود را بصیر / که بود دید ویت هر دم نذیر\nاز پی آن گفت حق خود را سمیع / تا ببندی لب ز گفتار شنیع\nاز پی آن گفت حق خود را علیم / تا نیندیشی فسادی تو ز بیم\nنیست اینها بر خدا اسم علم / که سیه کافور دارد نام هم\nاسم مشتقست و اوصاف قدیم / نه مثال علت اولی سقیم\nورنه تسخر باشد و طنز و دها / کر را سامع ضریران را ضیا\nیا علم باشد حیی نام وقیح / یا سیاه زشت را نام صبیح\nطفلک نوزاده را حاجی لقب / یا لقب غازی نهی بهر نسب\nگر بگویند این لقبها در مدیح / تا ندارد آن صفت نبود صحیح\nتسخر و طنزی بود آن یا جنون / پاک حق عما یقول الظالمون\nمن همی دانستمت پیش از وصال / که نکورویی ولیکن بدخصال\nمن همی دانستمت پیش از لقا / کز ستیزه راسخی اندر شقا\nچونک چشمم سرخ باشد در غمش / دانمش زان درد گر کم بینمش\nتو مرا چون بره دیدی بی شبان / تو گمان بردی ندارم پاسبان\nعاشقان از درد زان نالیده‌اند / که نظر ناجایگه مالیده‌اند\nبی‌شبان دانسته‌اند آن ظبی را / رایگان دانسته‌اند آن سبی را\nتا ز غمزه تیر آمد بر جگر / که منم حارس گزافه کم نگر\nکی کم از بره کم از بزغاله‌ام / که نباشد حارس از دنباله‌ام\nحارسی دارم که ملکش می‌سزد / داند او بادی که آن بر من وزد\nسرد بود آن باد یا گرم آن علیم / نیست غافل نیست غایب ای سقیم\nنفس شهوانی ز حق کرست و کور / من به دل کوریت می‌دیدم ز دور\nهشت سالت زان نپرسیدم به هیچ / که پرت دیدم ز جهل پیچ پیچ\nخود چه پرسم آنک او باشد بتون / که تو چونی چون بود او سرنگون",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4010",
        "title": "بخش ۱۰ - مثال دنیا چون گولخن و تقوی چون حمام",
        "content": "شهوت دنیا مثال گلخنست / که ازو حمام تقوی روشنست\nلیک قسم متقی زین تون صفاست / زانک در گرمابه است و در نقاست\nاغنیا مانندهٔ سرگین‌کشان / بهر آتش کردن گرمابه‌بان\nاندریشان حرص بنهاده خدا / تا بود گرمابه گرم و با نوا\nترک این تون گوی و در گرمابه ران / ترک تون را عین آن گرمابه دان\nهر که در تونست او چون خادمست / مر ورا که صابرست و حازمست\nهر که در حمام شد سیمای او / هست پیدا بر رخ زیبای او\nتونیان را نیز سیما آشکار / از لباس و از دخان و از غبار\nور نبینی روش بویش را بگیر / بو عصا آمد برای هر ضریر\nور نداری بو در آرش در سخن / از حدیث نو بدان راز کهن\nپس بگوید تونیی صاحب ذهب / بیست سله چرک بردم تا به شب\nحرص تو چون آتشست اندر جهان / باز کرده هر زبانه صد دهان\nپیش عقل این زر چو سرگین ناخوشست / گرچه چون سرگین فروغ آتشست\nآفتابی که دم از آتش زند / چرک تر را لایق آتش کند\nآفتاب آن سنگ را هم کرد زر / تا بتون حرص افتد صد شرر\nآنک گوید مال گرد آورده‌ام / چیست یعنی چرک چندین برده‌ام\nاین سخن گرچه که رسوایی‌فزاست / در میان تونیان زین فخرهاست\nکه تو شش سله کشیدی تا به شب / من کشیدم بیست سله بی کرب\nآنک در تون زاد و پاکی را ندید / بوی مشک آرد برو رنجی پدید",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4011",
        "title": "بخش ۱۱ - قصهٔ آن دباغ کی در بازار عطاران از بوی عطر و مشک بیهوش و",
        "content": "آن یکی افتاد بیهوش و خمید / چونک در بازار عطاران رسید\nبوی عطرش زد ز عطاران راد / تا بگردیدش سر و بر جا فتاد\nهم‌چو مردار اوفتاد او بی‌خبر / نیم روز اندر میان ره‌گذر\nجمع آمد خلق بر وی آن زمان / جملگان لاحول‌گو درمان کنان\nآن یکی کف بر دل او می براند / وز گلاب آن دیگری بر وی فشاند\nاو نمی‌دانست کاندر مرتعه / از گلاب آمد ورا آن واقعه\nآن یکی دستش همی‌مالید و سر / وآن دگر کهگل همی آورد تر\nآن بخور عود و شکر زد به هم / وآن دگر از پوششش می‌کرد کم\nوآن دگر نبضش که تا چون می‌جهد / وان دگر بوی از دهانش می‌ستد\nتا که می خوردست و یا بنگ و حشیش / خلق درماندند اندر بیهشیش\nپس خبر بردند خویشان را شتاب / که فلان افتاده است آن‌جا خراب\nکس نمی‌داند که چون مصروع گشت / یا چه شد کور افتاد از بام طشت\nیک برادر داشت آن دباغ زفت / گربز و دانا بیامد زود تفت\nاندکی سرگین سگ در آستین / خلق را بشکافت و آمد با حنین\nگفت من رنجش همی دانم ز چیست / چون سبب دانی دوا کردن جلیست\nچون سبب معلوم نبود مشکلست / داروی رنج و در آن صد محملست\nچون بدانستی سبب را سهل شد / دانش اسباب دفع جهل شد\nگفت با خود هستش اندر مغز و رگ / توی بر تو بوی آن سرگین سگ\nتا میان اندر حدث او تا به شب / غرق دباغیست او روزی‌طلب\nپس چنین گفتست جالینوس مه / آنچ عادت داشت بیمار آنش ده\nکز خلاف عادتست آن رنج او / پس دوای رنجش از معتاد جو\nچون جعل گشتست از سرگین‌کشی / از گلاب آید جعل را بیهشی\nهم از آن سرگین سگ داروی اوست / که بدان او را همی معتاد و خوست\nالخبیثات الخبیثین را بخوان / رو و پشت این سخن را باز دان\nناصحان او را به عنبر یا گلاب / می دوا سازند بهر فتح باب\nمر خبیثان را نسازد طیبات / درخور و لایق نباشد ای ثقات\nچون ز عطر وحی کر گشتند و گم / بد فغانشان که تطیرنا بکم\nرنج و بیماریست ما را این مقال / نیست نیکو وعظتان ما را به فال\nگر بیاغازید نصحی آشکار / ما کنیم آن دم شما را سنگسار\nما بلغو و لهو فربه گشته‌ایم / در نصیحت خویش را نسرشته‌ایم\nهست قوت ما دروغ و لاف و لاغ / شورش معده‌ست ما را زین بلاغ\nرنج را صدتو و افزون می‌کنید / عقل را دارو به افیون می‌کنید",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4012",
        "title": "بخش ۱۲ - معالجه کردن برادر دباغ دباغ را به خفیه به بوی سرگین",
        "content": "خلق را می‌راند از وی آن جوان / تا علاجش را نبینند آن کسان\nسر به گوشش برد هم‌چون رازگو / پس نهاد آن چیز بر بینی او\nکو به کف سرگین سگ ساییده بود / داروی مغز پلید آن دیده بود\nساعتی شد مرد جنبیدن گرفت / خلق گفتند این فسونی بد شگفت\nکین بخواند افسون به گوش او دمید / مرده بود افسون به فریادش رسید\nجنبش اهل فساد آن سو بود / که زنا و غمزه و ابرو بود\nهر کرا مشک نصیحت سود نیست / لاجرم با بوی بد خو کرد نیست\nمشرکان را زان نجس خواندست حق / کاندرون پشک زادند از سبق\nکرم کو زادست در سرگین ابد / می‌نگرداند به عنبر خوی خود\nچون نزد بر وی نثار رش نور / او همه جسمست بی‌دل چون قشور\nور ز رش نور حق قسمیش داد / هم‌چو رسم مصر سرگین مرغ‌زاد\nلیک نه مرغ خسیس خانگی / بلک مرغ دانش و فرزانگی\nتو بدان مانی کز آن نوری تهی / زآنک بینی بر پلیدی می‌نهی\nاز فراقت زرد شد رخسار و رو / برگ زردی میوهٔ ناپخته تو\nدیگ ز آتش شد سیاه و دودفام / گوشت از سختی چنین ماندست خام\nهشت سالت جوش دادم در فراق / کم نشد یک ذره خامیت و نفاق\nغورهٔ تو سنگ بسته کز سقام / غوره‌ها اکنون مویزند و تو خام",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4013",
        "title": "بخش ۱۳ - عذر خواستن آن عاشق از گناه خویش به تلبیس و روی پوش و فهم",
        "content": "گفت عاشق امتحان کردم مگیر / تا ببینم تو حریفی یا ستیر\nمن همی دانستمت بی‌امتحان / لیک کی باشد خبر هم‌چون عیان\nآفتابی نام تو مشهور و فاش / چه زیانست ار بکردم ابتلاش\nتو منی من خویشتن را امتحان / می‌کنم هر روز در سود و زیان\nانبیا را امتحان کرده عدات / تا شده ظاهر ازیشان معجزات\nامتحان چشم خود کردم به نور / ای که چشم بد ز چشمان تو دور\nاین جهان هم‌چون خرابست و تو گنج / گر تفحص کردم از گنجت مرنج\nزان چنین بی‌خردگی کردم گزاف / تا زنم با دشمنان هر بار لاف\nتا زبانم چون ترا نامی نهد / چشم ازین دیده گواهیها دهد\nگر شدم در راه حرمت راه‌زن / آمدم ای مه به شمشیر و کفن\nجز به دست خود مبرم پا و سر / که ازین دستم نه از دست دگر\nاز جدایی باز می‌رانی سخن / هر چه خواهی کن ولیکن این مکن\nدر سخن آباد این دم راه شد / گفت امکان نیست چون بیگاه شد\nپوستها گفتیم و مغز آمد دفین / گر بمانیم این نماند همچنین",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4014",
        "title": "بخش ۱۴ - رد کردن معشوقه عذر عاشق را و تلبیس او را در روی او مالید",
        "content": "در جوابش بر گشاد آن یار لب / کز سوی ما روز سوی تست شب\nحیله‌های تیره اندر داوری / پیش بینایان چرا می‌آوری\nهر چه در دل داری از مکر و رموز / پیش ما رسواست و پیدا هم‌چو روز\nگر بپوشیمش ز بنده‌پروری / تو چرا بی‌رویی از حد می‌بری\nاز پدر آموز که آدم در گناه / خوش فرود آمد به سوی پایگاه\nچون بدید آن عالم الاسرار را / بر دو پا استاد استغفار را\nبر سر خاکستر انده نشست / از بهانه شاخ تا شاخی نجست\nربنا انا ظلمنا گفت و بس / چونک جانداران بدید از پیش و پس\nدید جانداران پنهان هم‌چو جان / دورباش هر یکی تا آسمان\nکه هلا پیش سلیمان مور باش / تا بنشکافد ترا این دورباش\nجز مقام راستی یک دم مه‌ایست / هیچ لالا مرد را چون چشم نیست\nکور اگر از پند پالوده شود / هر دمی او باز آلوده شود\nآدما تو نیستی کور از نظر / لیک اذا جاء القضا عمی البصر\nعمرها باید به نادر گاه‌گاه / تا که بینا از قضا افتد به چاه\nکور را خود این قضا همراه اوست / که مرورا اوفتادن طبع و خوست\nدر حدث افتد نداند بوی چیست / از منست این بوی یا ز آلودگیست\nور کسی بر وی کند مشکی نثار / هم ز خود داند نه از احسان یار\nپس دو چشم روشن ای صاحب‌نظر / مر ترا صد مادرست و صد پدر\nخاصه چشم دل آن هفتاد توست / وین دو چشم حس خوشه‌چین اوست\nای دریغا ره‌زنان بنشسته‌اند / صد گره زیر زبانم بسته‌اند\nپای‌بسته چون رود خوش راهوار / بس گران بندیست این معذور دار\nاین سخن اشکسته می‌آید دلا / کین سخن درست غیرت آسیا\nدر اگر چه خرد و اشکسته شود / توتیای دیدهٔ خسته شود\nای در از اشکست خود بر سر مزن / کز شکستن روشنی خواهی شدن\nهمچنین اشکسته بسته گفتنیست / حق کند آخر درستش کو غنیست\nگندم ار بشکست و از هم در سکست / بر دکان آمد که نک نان درست\nتو هم ای عاشق چو جرمت گشت فاش / آب و روغن ترک کن اشکسته باش\nآنک فرزندان خاص آدم‌اند / نفحهٔ انا ظلمنا می‌دمند\nحاجت خود عرضه کن حجت مگو / هم‌چو ابلیس لعین سخت‌رو\nسخت‌رویی گر ورا شد عیب‌پوش / در ستیز و سخت‌رویی رو بکوش\nآن ابوجهل از پیمبر معجزی / خواست هم‌چون کینه‌ور ترکی غزی\nلیک آن صدیق حق معجز نخواست / گفت این رو خود نگوید جز که راست\nکی رسد هم‌چون توی را کز منی / امتحان هم‌چو من یاری کنی",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4015",
        "title": "بخش ۱۵ - گفتن آن جهود علی را کرم الله وجهه کی اگر اعتماد داری بر ",
        "content": "مرتضی را گفت روزی یک عنود / کو ز تعظیم خدا آگه نبود\nبر سر بامی و قصری بس بلند / حفظ حق را واقفی ای هوشمند\nگفت آری او حفیظست و غنی / هستی ما را ز طفلی و منی\nگفت خود را اندر افکن هین ز بام / اعتمادی کن بحفظ حق تمام\nتا یقین گرددمرا ایقان تو / و اعتقاد خوب با برهان تو\nپس امیرش گفت خامش کن برو / تا نگردد جانت زین جرات گرو\nکی رسد مر بنده را که با خدا / آزمایش پیش آرد ز ابتلا\nبنده را کی زهره باشد کز فضول / امتحان حق کند ای گیج گول\nآن خدا را می‌رسد کو امتحان / پیش آرد هر دمی با بندگان\nتا به ما ما را نماید آشکار / که چه داریم از عقیده در سرار\nهیچ آدم گفت حق را که ترا / امتحان کردم درین جرم و خطا\nتا ببینم غایت حلمت شها / اه کرا باشد مجال این کرا\nعقل تو از بس که آمد خیره‌سر / هست عذرت از گناه تو بتر\nآنک او افراشت سقف آسمان / تو چه دانی کردن او را امتحان\nای ندانسته تو شر و خیر را / امتحان خود را کن آنگه غیر را\nامتحان خود چو کردی ای فلان / فارغ آیی ز امتحان دیگران\nچون بدانستی که شکردانه‌ای / پس بدانی کاهل شکرخانه‌ای\nپس بدان بی‌امتحانی که اله / شکری نفرستدت ناجایگاه\nاین بدان بی‌امتحان از علم شاه / چون سری نفرستدت در پایگاه\nهیچ عاقل افکند در ثمین / در میان مستراحی پر چمین\nزانک گندم را حکیم آگهی / هیچ نفرستد به انبار کهی\nشیخ را که پیشوا و رهبرست / گر مریدی امتحان کرد او خرست\nامتحانش گر کنی در راه دین / هم تو گردی ممتحن ای بی‌یقین\nجرات و جهلت شود عریان و فاش / او برهنه کی شود زان افتتاش\nگر بیاید ذره سنجد کوه را / بر درد زان که ترازوش ای فتی\nکز قیاس خود ترازو می‌تند / مرد حق را در ترازو می‌کند\nچون نگنجد او به میزان خرد / پس ترازوی خرد را بر درد\nامتحان هم‌چون تصرف دان درو / تو تصرف بر چنان شاهی مجو\nچه تصرف کرد خواهد نقشها / بر چنان نقاش بهر ابتلا\nامتحانی گر بدانست و بدید / نی که هم نقاش آن بر وی کشید\nچه قدر باشد خود این صورت که بست / پیش صورتها که در علم ویست\nوسوسهٔ این امتحان چون آمدت / بخت بد دان کآمد و گردن زدت\nچون چنین وسواس دیدی زود زود / با خدا گرد و در آ اندر سجود\nسجده گه را تر کن از اشک روان / کای خدا تو وا رهانم زین گمان\nآن زمان کت امتحان مطلوب شد / مسجد دین تو پر خروب شد",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4016",
        "title": "بخش ۱۶ - قصهٔ مسجد اقصی و خروب و عزم کردن داود علیه‌السلام پیش از",
        "content": "چون درآمد عزم داودی به تنگ / که بسازد مسجد اقصی به سنگ\nوحی کردش حق که ترک این بخوان / که ز دستت برنیاید این مکان\nنیست در تقدیر ما آنک تو این / مسجد اقصی بر آری ای گزین\nگفت جرمم چیست ای دانای راز / که مرا گویی که مسجد را مساز\nگفت بی‌جرمی تو خونها کرده‌ای / خون مظلومان بگردن برده‌ای\nکه ز آواز تو خلقی بی‌شمار / جان بدادند و شدند آن را شکار\nخون بسی رفتست بر آواز تو / بر صدای خوب جان‌پرداز تو\nگفت مغلوب تو بودم مست تو / دست من بر بسته بود از دست تو\nنه که هر مغلوب شه مرحوم بود / نه که المغلوب کالمعدوم بود\nگفت این مغلوب معدومیست کو / جز به نسبت نیست معدوم ایقنوا\nاین چنین معدوم کو از خویش رفت / بهترین هستها افتاد و زفت\nاو به نسبت با صفات حق فناست / در حقیقت در فنا او را بقاست\nجملهٔ ارواح در تدبیر اوست / جملهٔ اشباح هم در تیر اوست\nآنک او مغلوب اندر لطف ماست / نیست مضطر بلک مختار ولاست\nمنتهای اختیار آنست خود / که اختیارش گردد اینجا مفتقد\nاختیاری را نبودی چاشنی / گر نگشتی آخر او محو از منی\nدر جهان گر لقمه و گر شربتست / لذت او فرع محو لذتست\nگرچه از لذات بی‌تاثیر شد / لذتی بود او و لذت‌گیر شد",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4017",
        "title": "بخش ۱۷ - شرح انما الممنون اخوة والعلماء کنفس واحدة خاصه اتحاد داو",
        "content": "گرچه بر ناید به جهد و زور تو / لیک مسجد را برآرد پور تو\nکردهٔ او کردهٔ تست ای حکیم / مؤمنان را اتصالی دان قدیم\nمؤمنان معدود لیک ایمان یکی / جسمشان معدود لیکن جان یکی\nغیرفهم و جان که در گاو و خرست / آدمی را عقل و جانی دیگرست\nباز غیرجان و عقل آدمی / هست جانی در ولی آن دمی\nجان حیوانی ندارد اتحاد / تو مجو این اتحاد از روح باد\nگر خورد این نان نگردد سیر آن / ور کشد بار این نگردد او گران\nبلک این شادی کند از مرگ او / از حسد میرد چو بیند برگ او\nجان گرگان و سگان هر یک جداست / متحد جانهای شیران خداست\nجمع گفتم جانهاشان من به اسم / کان یکی جان صد بود نسبت به جسم\nهم‌چو آن یک نور خورشید سما / صد بود نسبت بصحن خانه‌ها\nلیک یک باشد همه انوارشان / چونک برگیری تو دیوار از میان\nچون نماند خانه‌ها را قاعده / مؤمنان مانند نفس واحده\nفرق و اشکالات آید زین مقال / زانک نبود مثل این باشد مثال\nفرقها بی‌حد بود از شخص شیر / تا به شخص آدمی‌زاد دلیر\nلیک در وقت مثال ای خوش‌نظر / اتحاد از روی جانبازی نگر\nکان دلیر آخر مثال شیر بود / نیست مثل شیر در جملهٔ حدود\nمتحد نقشی ندارد این سرا / تا که مثلی وا نمایم من ترا\nهم مثال ناقصی دست آورم / تا ز حیرانی خرد را وا خرم\nشب بهر خانه چراغی می‌نهند / تا به نور آن ز ظلمت می‌رهند\nآن چراغ این تن بود نورش چو جان / هست محتاج فتیل و این و آن\nآن چراغ شش فتیلهٔ این حواس / جملگی بر خواب و خور دارد اساس\nبی‌خور و بی‌خواب نزید نیم دم / با خور و با خواب نزید نیز هم\nبی‌فتیل و روغنش نبود بقا / با فتیل و روغن او هم بی‌وفا\nزانک نور علتی‌اش مرگ‌جوست / چون زید که روز روشن مرگ اوست\nجمله حسهای بشر هم بی‌بقاست / زانک پیش نور روز حشر لاست\nنور حس و جان بابایان ما / نیست کلی فانی و لا چون گیا\nلیک مانند ستاره و ماهتاب / جمله محوند از شعاع آفتاب\nآنچنان که سوز و درد زخم کیک / محو گردد چون در آید مار الیک\nآنچنان که عور اندر آب جست / تا در آب از زخم زنبوران برست\nمی‌کند زنبور بر بالا طواف / چون بر آرد سر ندارندش معاف\nآب ذکر حق و زنبور این زمان / هست یاد آن فلانه وان فلان\nدم بخور در آب ذکر و صبر کن / تا رهی از فکر و وسواس کهن\nبعد از آن تو طبع آن آب صفا / خود بگیری جملگی سر تا به پا\nآنچنان که از آب آن زنبور شر / می‌گریزد از تو هم گیرد حذر\nبعد از آن خواهی تو دور از آب باش / که بسر هم‌طبع آبی خواجه‌تاش\nبس کسانی کز جهان بگذشته‌اند / لا نیند و در صفات آغشته‌اند\nدر صفات حق صفات جمله‌شان / هم‌چو اختر پیش آن خور بی‌نشان\nگر ز قرآن نقل خواهی ای حرون / خوان جمیع هم لدینا محضرون\nمحضرون معدوم نبود نیک بین / تا بقای روحها دانی یقین\nروح محجوب از بقا بس در عذاب / روح واصل در بقا پاک از حجاب\nزین چراغ حس حیوان المراد / گفتمت هان تا نجویی اتحاد\nروح خود را متصل کن ای فلان / زود با ارواح قدس سالکان\nصد چراغت ار مرند ار بیستند / پس جدا اند و یگانه نیستند\nزان همه جنگند این اصحاب ما / جنگ کس نشنید اندر انبیا\nزانک نور انبیا خورشید بود / نور حس ما چراغ و شمع و دود\nیک بمیرد یک بماند تا به روز / یک بود پژمرده دیگر با فروز\nجان حیوانی بود حی از غذا / هم بمیرد او بهر نیک و بذی\nگر بمیرد این چراغ و طی شود / خانهٔ همسایه مظلم کی شود\nنور آن خانه چو بی این هم به پاست / پس چراغ حس هر خانه جداست\nاین مثال جان حیوانی بود / نه مثال جان ربانی بود\nباز از هندوی شب چون ماه زاد / در سر هر روزنی نوری فتاد\nنور آن صد خانه را تو یک شمر / که نماند نور این بی آن دگر\nتا بود خورشید تابان بر افق / هست در هر خانه نور او قنق\nباز چون خورشید جان آفل شود / نور جمله خانه‌ها زایل شود\nاین مثال نور آمد مثل نی / مر ترا هادی عدو را ره‌زنی\nبر مثال عنکبوت آن زشت‌خو / پرده‌های گنده را بر بافد او\nاز لعاب خویش پردهٔ نور کرد / دیدهٔ ادراک خود را کور کرد\nگردن اسپ ار بگیرد بر خورد / ور بگیرد پاش بستاند لگد\nکم نشین بر اسپ توسن بی‌لگام / عقل و دین را پیشوا کن والسلام\nاندرین آهنگ منگر سست و پست / کاندرین ره صبر و شق انفسست",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4018",
        "title": "بخش ۱۸ - بقیهٔ قصهٔ بنای مسجد اقصی",
        "content": "چون سلیمان کرد آغاز بنا / پاک چون کعبه همایون چون منی\nدر بنااش دیده می‌شد کر و فر / نی فسرده چون بناهای دگر\nدر بنا هر سنگ کز که می‌سکست / فاش سیروا بی‌همی گفت از نخست\nهم‌چو از آب و گل آدم‌کده / نور ز آهک پاره‌ها تابان شده\nسنگ بی‌حمال آینده شده / وان در و دیوارها زنده شده\nحق همی‌گوید که دیوار بهشت / نیست چون دیوارها بی‌جان و زشت\nچون در و دیوار تن با آگهیست / زنده باشد خانه چون شاهنشهیست\nهم درخت و میوه هم آب زلال / با بهشتی در حدیث و در مقال\nزانک جنت را نه ز آلت بسته‌اند / بلک از اعمال و نیت بسته‌اند\nاین بنا ز آب و گل مرده بدست / وان بنا از طاعت زنده شدست\nاین به اصل خویش ماند پرخلل / وان به اصل خود که علمست و عمل\nهم سریر و قصر و هم تاج و ثیاب / با بهشتی در سؤال و در جواب\nفرش بی‌فراش پیچیده شود / خانه بی‌مکناس روبیده شود\nخانهٔ دل بین ز غم ژولیده شد / بی‌کناس از توبه‌ای روبیده شد\nتخت او سیار بی‌حمال شد / حلقه و در مطرب و قوال شد\nهست در دل زندگی دارالخلود / در زبانم چون نمی‌آید چه سود\nچون سلیمان در شدی هر بامداد / مسجد اندر بهر ارشاد عباد\nپند دادی گه بگفت و لحن و ساز / گه به فعل اعنی رکوعی یا نماز\nپند فعلی خلق را جذاب‌تر / که رسد در جان هر باگوش و کر\nاندر آن وهم امیری کم بود / در حشم تاثیر آن محکم بود",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4019",
        "title": "بخش ۱۹ - قصهٔ آغاز خلافت عثمان رضی الله  عنه و خطبهٔ وی در بیان آ",
        "content": "قصهٔ عثمان که بر منبر برفت / چون خلافت یافت بشتابید تفت\nمنبر مهتر که سه‌پایه بدست / رفت بوبکر و دوم پایه نشست\nبر سوم پایه عمر در دور خویش / از برای حرمت اسلام و کیش\nدور عثمان آمد او بالای تخت / بر شد و بنشست آن محمودبخت\nپس سؤالش کرد شخصی بوالفضول / که آن دو ننشستند بر جای رسول\nپس تو چون جستی ازیشان برتری / چون برتبت تو ازیشان کمتری\nگفت اگر پایهٔ سوم را بسپرم / وهم آید که مثال عمرم\nبر دوم پایه شوم من جای‌جو / گویی بوبکرست و این هم مثل او\nهست این بالا مقام مصطفی / وهم مثلی نیست با آن شه مرا\nبعد از آن بر جای خطبه آن ودود / تا به قرب عصر لب‌خاموش بود\nزهره نه کس را که گوید هین بخوان / یا برون آید ز مسجد آن زمان\nهیبتی بنشسته بد بر خاص و عام / پر شده نور خدا آن صحن و بام\nهر که بینا ناظر نورش بدی / کور زان خورشید هم گرم آمدی\nپس ز گرمی فهم کردی چشم کور / که بر آمد آفتابی بی‌فتور\nلیک این گرمی گشاید دیده را / تا ببیند عین هر بشنیده را\nگرمیش را ضجرتی و حالتی / زان تبش دل را گشادی فسحتی\nکور چون شد گرم از نور قدم / از فرح گوید که من بینا شدم\nسخت خوش مستی ولی ای بوالحسن / پاره‌ای راهست تا بینا شدن\nاین نصیب کور باشد ز آفتاب / صد چنین والله اعلم بالصواب\nوآنک او آن نور را بینا بود / شرح او کی کار بوسینا بود\nور شود صد تو که باشد این زبان / که بجنباند به کف پردهٔ عیان\nوای بر وی گر بساید پرده را / تیغ اللهی کند دستش جدا\nدست چه بود خود سرش را بر کند / آن سری کز جهل سرها می‌کند\nاین به تقدیر سخن گفتم ترا / ورنه خود دستش کجا و آن کجا\nخاله را خایه بدی خالو شدی / این به تقدیر آمدست ار او بدی\nاز زبان تا چشم کو پاک از شکست / صد هزاران ساله گویم اندکست\nهین مشو نومید نور از آسمان / حق چو خواهد می‌رسد در یک زمان\nصد اثر در کانها از اختران / می‌رساند قدرتش در هر زمان\nاختر گردون ظلم را ناسخست / اختر حق در صفاتش راسخست\nچرخ پانصد ساله راه ای مستعین / در اثر نزدیک آمد با زمین\nسه هزاران سال و پانصد تا زحل / دم بدم خاصیتش آرد عمل\nدر همش آرد چو سایه در ایاب / طول سایه چیست پیش آفتاب\nوز نفوس پاک اختروش مدد / سوی اخترهای گردون می‌رسد\nظاهر آن اختران قوام ما / باطن ما گشته قوام سما",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4020",
        "title": "بخش ۲۰ - در بیان آنک حکما گویند آدمی عالم صغریست و حکمای اللهی گو",
        "content": "پس به صورت عالم اصغر توی / پس به معنی عالم اکبر توی\nظاهر آن شاخ اصل میوه است / باطنا بهر ثمر شد شاخ هست\nگر نبودی میل و اومید ثمر / کی نشاندی باغبان بیخ شجر\nپس به معنی آن شجر از میوه زاد / گر به صورت از شجر بودش ولاد\nمصطفی زین گفت که آدم و انبیا / خلف من باشند در زیر لوا\nبهر این فرموده است آن ذو فنون / رمز نحن اخرون السابقون\nگر بصورت من ز آدم زاده‌ام / من به معنی جد جد افتاده‌ام\nکز برای من بدش سجدهٔ ملک / وز پی من رفت بر هفتم فلک\nپس ز من زایید در معنی پدر / پس ز میوه زاد در معنی شجر\nاول فکر آخر آمد در عمل / خاصه فکری کو بود وصف ازل\nحاصل اندر یک زمان از آسمان / می‌رود می‌آید ایدر کاروان\nنیست بر این کاروان این ره دراز / کی مفازه زفت آید با مفاز\nدل به کعبه می‌رود در هر زمان / جسم طبع دل بگیرد ز امتنان\nاین دراز و کوتهی مر جسم راست / چه دراز و کوته آنجا که خداست\nچون خدا مر جسم را تبدیل کرد / رفتنش بی‌فرسخ و بی‌میل کرد\nصد امیدست این زمان بردار گام / عاشقانه ای فتی خل الکلام\nگرچه پلهٔ چشم بر هم می‌زنی / در سفینه خفته‌ای ره می‌کنی",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4021",
        "title": "بخش ۲۱ - تفسیر این حدیث کی مثل امتی کمثل سفینة نوح من تمسک بها  ن",
        "content": "بهر این فرمود پیغامبر که من / هم‌چو کشتی‌ام به طوفان زمن\nما و اصحابم چو آن کشتی نوح / هر که دست اندر زند یابد فتوح\nچونک با شیخی تو دور از زشتیی / روز و شب سیاری و در کشتیی\nدر پناه جان جان‌بخشی توی / کشتی اندر خفته‌ای ره می‌روی\nمسکل از پیغامبر ایام خویش / تکیه کم کن بر فن و بر کام خویش\nگرچه شیری چون روی ره بی‌دلیل / خویش‌بین و در ضلالی و ذلیل\nهین مپر الا که با پرهای شیخ / تا ببینی عون و لشکرهای شیخ\nیک زمانی موج لطفش بال تست / آتش قهرش دمی حمال تست\nقهر او را ضد لطفش کم شمر / اتحاد هر دو بین اندر اثر\nیک زمان چون خاک سبزت می‌کند / یک زمان پر باد و گبزت می‌کند\nجسم عارف را دهد وصف جماد / تا برو روید گل و نسرین شاد\nلیک او بیند نبیند غیر او / جز به مغز پاک ندهد خلد بو\nمغز را خالی کن از انکار یار / تا که ریحان یابد از گلزار یار\nتا بیابی بوی خلد از یار من / چون محمد بوی رحمن از یمن\nدر صف معراجیان گر بیستی / چون براقت بر کشاند نیستی\nنه چو معراج زمینی تا قمر / بلک چون معراج کلکی تا شکر\nنه چو معراج بخاری تا سما / بل چو معراج جنینی تا نهی\nخوش براقی گشت خنگ نیستی / سوی هستی آردت گر نیستی\nکوه و دریاها سمش مس می‌کند / تا جهان حس را پس می‌کند\nپا بکش در کشتی و می‌رو روان / چون سوی معشوق جان جان روان\nدست نه و پای نه رو تا قدم / آن چنانک تاخت جانها از عدم\nبردریدی در سخن پردهٔ قیاس / گر نبودی سمع سامع را نعاس\nای فلک بر گفت او گوهر ببار / از جهان او جهانا شرم دار\nگر بباری گوهرت صد تا شود / جامدت بیننده و گویا شود\nپس نثاری کرده باشی بهر خود / چونک هر سرمایهٔ تو صد شود",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4022",
        "title": "بخش ۲۲ - قصهٔ هدیه فرستادن بلقیس از شهر سبا  سوی سلیمان علیه‌السل",
        "content": "هدیهٔ بلقیس چل استر بدست / بار آنها جمله خشت زر بدست\nچون به صحرای سلیمانی رسید / فرش آن را جمله زر پخته دید\nبر سر زر تا چهل منزل براند / تا که زر را در نظر آبی نماند\nبارها گفتند زر را وا بریم / سوی مخزن ما چه بیگار اندریم\nعرصه‌ای کش خاک زر ده دهیست / زر به هدیه بردن آنجا ابلهیست\nای ببرده عقل هدیه تا اله / عقل آنجا کمترست از خاک راه\nچون کساد هدیه آنجا شد پدید / شرمساریشان همی واپس کشید\nباز گفتند ار کساد و ار روا / چیست بر ما بنده فرمانیم ما\nگر زر و گر خاک ما را بردنیست / امر فرمان‌ده به جا آوردنیست\nگر بفرمایند که واپس برید / هم به فرمان تحفه را باز آورید\nخنده‌ش آمد چون سلیمان آن بدید / کز شما من کی طلب کردم ثرید\nمن نمی‌گویم مرا هدیه دهید / بلک گفتم لایق هدیه شوید\nکه مرا از غیب نادر هدیه‌هاست / که بشر آن را نیارد نیز خواست\nمی‌پرستید اختری کو زر کند / رو باو آرید کو اختر کند\nمی‌پرستید آفتاب چرخ را / خوار کرده جان عالی‌نرخ را\nآفتاب از امر حق طباخ ماست / ابلهی باشد که گوییم او خداست\nآفتابت گر بگیرد چون کنی / آن سیاهی زو تو چون بیرون کنی\nنه به درگاه خدا آری صداع / که سیاهی را ببر وا ده شعاع\nگر کشندت نیم‌شب خورشید کو / تا بنالی یا امان خواهی ازو\nحادثات اغلب به شب واقع شود / وان زمان معبود تو غایب بود\nسوی حق گر راستانه خم شوی / وا رهی از اختران محرم شوی\nچون شوی محرم گشایم با تو لب / تا ببینی آفتابی نیم‌شب\nجز روان پاک او را شرق نه / در طلوعش روز و شب را فرق نه\nروز آن باشد که او شارق شود / شب نماند شب چو او بارق شود\nچون نماید ذره پیش آفتاب / هم‌چنانست آفتاب اندر لباب\nآفتابی را که رخشان می‌شود / دیده پیشش کند و حیران می‌شود\nهم‌چو ذره بینیش در نور عرش / پیش نور بی حد موفور عرش\nخوار و مسکین بینی او را بی‌قرار / دیده را قوت شده از کردگار\nکیمیایی که ازو یک ماثری / بر دخان افتاد گشت آن اختری\nنادر اکسیری که از وی نیم تاب / بر ظلامی زد به گردش آفتاب\nبوالعجب میناگری کز یک عمل / بست چندین خاصیت را بر زحل\nباقی اخترها و گوهرهای جان / هم برین مقیاس ای طالب بدان\nدیدهٔ حسی زبون آفتاب / دیدهٔ ربانیی جو و بیاب\nتا زبون گردد به پیش آن نظر / شعشعات آفتاب با شرر\nکه آن نظر نوری و این ناری بود / نار پیش نور بس تاری بود",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4023",
        "title": "بخش ۲۳ - کرامات و نور شیخ عبدالله مغربی قدس الله سره",
        "content": "گفت عبدالله شیخ مغربی / شصت سال از شب ندیدم من شبی\nمن ندیدم ظلمتی در شصت سال / نه به روز و نه به شب نه ز اعتلال\nصوفیان گفتند صدق قال او / شب همی‌رفتیم در دنبال او\nدر بیابانهای پر از خار و گو / او چو ماه بدر ما را پیش‌رو\nروی پس ناکرده می‌گفتی به شب / هین گو آمد میل کن در سوی چپ\nباز گفتی بعد یک دم سوی راست / میل کن زیرا که خاری پیش پاست\nروز گشتی پاش را ما پای‌بوس / گشته و پایش چو پاهای عروس\nنه ز خاک و نه ز گل بر وی اثر / نه از خراش خار و آسیب حجر\nمغربی را مشرقی کرده خدای / کرده مغرب را چو مشرق نورزای\nنور این شمس شموسی فارس است / روز خاص و عام را او حارس است\nچون نباشد حارس آن نور مجید / که هزاران آفتاب آرد پدید\nتو به نور او همی رو در امان / در میان اژدها و کزدمان\nپیش پیشت می‌رود آن نور پاک / می‌کند هر ره‌زنی را چاک‌چاک\nیوم لا یخزی النبی راست دان / نور یسعی بین ایدیهم بخوان\nگرچه گردد در قیامت آن فزون / از خدا اینجا بخواهید آزمون\nکو ببخشد هم به میغ و هم به ماغ / نور جان والله اعلم بالبلاغ",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4024",
        "title": "بخش ۲۴ - بازگردانیدن سلیمان علیه‌السلام رسولان بلقیس را به آن هدی",
        "content": "باز گردید ای رسولان خجل / زر شما را دل به من آرید دل\nاین زر من بر سر آن زر نهید / کوری تن فرج استر را دهید\nفرج استر لایق حلقهٔ زرست / زر عاشق روی زرد اصفرست\nکه نظرگاه خداوندست آن / کز نظرانداز خورشیدست کان\nکو نظرگاه شعاع آفتاب / کو نظرگاه خداوند لباب\nاز گرفت من ز جان اسپر کنید / گرچه اکنون هم گرفتار منید\nمرغ فتنه دانه بر بامست او / پر گشاده بستهٔ دامست او\nچون به دانه داد او دل را به جان / ناگرفته مر ورا بگرفته دان\nآن نظرها که به دانه می‌کند / آن گره دان کو به پا برمی‌زند\nدانه گوید گر تو می‌دزدی نظر / من همی دزدم ز تو صبر و مقر\nچون کشیدت آن نظر اندر پیم / پس بدانی کز تو من غافل نیم",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4025",
        "title": "بخش ۲۵ - قصهٔ عطاری کی سنگ ترازوی او گل  سرشوی بود و دزدیدن  مشتر",
        "content": "پیش عطاری یکی گل‌خوار رفت / تا خرد ابلوج قند خاص زفت\nپس بر عطار طرار دودل / موضع سنگ ترازو بود گل\nگفت گل سنگ ترازوی منست / گر ترا میل شکر بخریدنست\nگفت هستم در مهمی قندجو / سنگ میزان هر چه خواهی باش گو\nگفت با خود پیش آنک گل‌خورست / سنگ چه بود گل نکوتر از زرست\nهم‌چو آن دلاله که گفت ای پسر / نو عروسی یافتم بس خوب‌فر\nسخت زیبا لیک هم یک چیز هست / که آن ستیره دختر حلواگرست\nگفت بهتر این چنین خود گر بود / دختر او چرب و شیرین‌تر بود\nگر نداری سنگ و سنگت از گلست / این به و به گل مرا میوهٔ دلست\nاندر آن کفهٔ ترازو ز اعتداد / او به جای سنگ آن گل را نهاد\nپس برای کفهٔ دیگر به دست / هم به قدر آن شکر را می‌شکست\nچون نبودش تیشه‌ای او دیر ماند / مشتری را منتظر آنجا نشاند\nرویش آن سو بود گل‌خور ناشکفت / گل ازو پوشیده دزدیدن گرفت\nترس ترسان که نباید ناگهان / چشم او بر من فتد از امتحان\nدید عطار آن و خود مشغول کرد / که فزون‌تر دزد هین ای روی‌زرد\nگر بدزدی وز گل من می‌بری / رو که هم از پهلوی خود می‌خوری\nتو همی ترسی ز من لیک از خری / من همی‌ترسم که تو کمتر خوری\nگرچه مشغولم چنان احمق نیم / که شکر افزون کشی تو از نیم\nچون ببینی مر شکر را ز آزمود / پس بدانی احمق و غافل کی بود\nمرغ زان دانه نظر خوش می‌کند / دانه هم از دور راهش می‌زند\nکز زنای چشم حظی می‌بری / نه کباب از پهلوی خود می‌خوری\nاین نظر از دور چون تیرست و سم / عشقت افزون می‌شود صبر تو کم\nمال دنیا دام مرغان ضعیف / ملک عقبی دام مرغان شریف\nتا بدین ملکی که او دامست ژرف / در شکار آرند مرغان شگرف\nمن سلیمان می‌نخواهم ملکتان / بلک من برهانم از هر هلکتان\nکین زمان هستید خود مملوک ملک / مالک ملک آنک بجهید او ز هلک\nبازگونه ای اسیر این جهان / نام خود کردی امیر این جهان\nای تو بندهٔ این جهان محبوس جان / چند گویی خویش را خواجهٔ جهان",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4026",
        "title": "بخش ۲۶ - دلداری کردن و نواختن سلیمان علیه‌السلام مر آن رسولان را ",
        "content": "ای رسولان می‌فرستمتان رسول / رد من بهتر شما را از قبول\nپیش بلقیس آنچ دیدیت از عجب / باز گویید از بیابان ذهب\nتا بداند که به زر طامع نه‌ایم / ما زر از زرآفرین آورده‌ایم\nآنک گر خواهد همه خاک زمین / سر به سر زر گردد و در ثمین\nحق برای آن کند ای زرگزین / روز محشر این زمین را نقره گین\nفارغیم از زر که ما بس پر فنیم / خاکیان را سر به سر زرین کنیم\nاز شما کی کدیهٔ زر می‌کنیم / ما شما را کیمیاگر می‌کنیم\nترک آن گیرید گر ملک سباست / که برون آب و گل بس ملکهاست\nتخته‌بندست آن که تختش خوانده‌ای / صدر پنداری و بر در مانده‌ای\nپادشاهی نیستت بر ریش خود / پادشاهی چون کنی بر نیک و بد\nبی‌مراد تو شود ریشت سپید / شرم دار از ریش خود ای کژ امید\nمالک الملک است هر کش سر نهد / بی‌جهان خاک صد ملکش دهد\nلیک ذوق سجده‌ای پیش خدا / خوشتر آید از دو صد دولت ترا\nپس بنالی که نخواهم ملکها / ملک آن سجده مسلم کن مرا\nپادشاهان جهان از بدرگی / بو نبردند از شراب بندگی\nورنه ادهم‌وار سرگردان و دنگ / ملک را برهم زدندی بی‌درنگ\nلیک حق بهر ثبات این جهان / مهرشان بنهاد بر چشم و دهان\nتا شود شیرین بریشان تخت و تاج / که ستانیم از جهانداران خراج\nاز خراج ار جمع آری زر چو ریگ / آخر آن از تو بماند مردریگ\nهمره جانت نگردد ملک و زر / زر بده سرمه ستان بهر نظر\nتا ببینی کین جهان چاهیست تنگ / یوسفانه آن رسن آری به چنگ\nتا بگوید چون ز چاه آیی به بام / جان که یا بشرای هذا لی غلام\nهست در چاه انعکاسات نظر / کمترین آنک نماید سنگ زر\nوقت بازی کودکان را ز اختلال / می‌نماید آن خزفها زر و مال\nعارفانش کیمیاگر گشته‌اند / تا که شد کانها بر ایشان نژند",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4027",
        "title": "بخش ۲۷ - دیدن درویش جماعت مشایخ را در  خواب و درخواست کردن روزی ح",
        "content": "آن یکی درویش گفت اندر سمر / خضریان را من بدیدم خواب در\nگفتم ایشان را که روزی حلال / از کجا نوشم که نبود آن وبال\nمر مرا سوی کهستان راندند / میوه‌ها زان بیشه می‌افشاندند\nکه خدا شیرین بکرد آن میوه را / در دهان تو به همتهای ما\nهین بخور پاک و حلال و بی‌حساب / بی صداع و نقل و بالا و نشیب\nپس مرا زان رزق نطقی رو نمود / ذوق گفت من خردها می‌ربود\nگفتم این فتنه‌ست ای رب جهان / بخششی ده از همه خلقان نهان\nشد سخن از من دل خوش یافتم / چون انار از ذوق می‌بشکافتم\nگفتم ار چیزی نباشد در بهشت / غیر این شادی که دارم در سرشت\nهیچ نعمت آرزو ناید دگر / زین نپردازم به حور و نیشکر\nمانده بود از کسب یک دو حبه‌ام / دوخته در آستین جبه‌ام",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4028",
        "title": "بخش ۲۸ - نیت کردن او کی این زر بدهم بدان  هیزم‌کش چون من روزی یاف",
        "content": "آن یکی درویش هیزم می‌کشید / خسته و مانده ز بیشه در رسید\nپس بگفتم من ز روزی فارغم / زین سپس از بهر رزقم نیست غم\nمیوهٔ مکروه بر من خوش شدست / رزق خاصی جسم را آمد به دست\nچونک من فارغ شدستم از گلو / حبه‌ای چندست این بدهم بدو\nبدهم این زر را بدین تکلیف‌کش / تا دو سه روزک شود از قوت خوش\nخود ضمیرم را همی‌دانست او / زانک سمعش داشت نور از شمع هو\nبود پیشش سر هر اندیشه‌ای / چون چراغی در درون شیشه‌ای\nهیچ پنهان می‌نشد از وی ضمیر / بود بر مضمون دلها او امیر\nپس همی منگید با خود زیر لب / در جواب فکرتم آن بوالعجب\nکه چنین اندیشی از بهر ملوک / کیف تلقی الرزق ان لم یرزقوک\nمن نمی‌کردم سخن را فهم لیک / بر دلم می‌زد عتابش نیک نیک\nسوی من آمد به هیبت هم‌چو شیر / تنگ هیزم را ز خود بنهاد زیر\nپرتو حالی که او هیزم نهاد / لرزه بر هر هفت عضو من فتاد\nگفت یا رب گر ترا خاصان هی‌اند / که مبارک‌دعوت و فرخ‌پی‌اند\nلطف تو خواهم که میناگر شود / این زمان این تنگ هیزم زر شود\nدر زمان دیدم که زر شد هیزمش / هم‌چو آتش بر زمین می‌تافت خوش\nمن در آن بی‌خود شدم تا دیرگه / چونک با خویش آمدم من از وله\nبعد از آن گفت ای خداگر آن کبار / بس غیورند و گریزان ز اشتهار\nباز این را بند هیزم ساز زود / بی‌توقف هم بر آن حالی که بود\nدر زمان هیزم شد آن اغصان زر / مست شد در کار او عقل و نظر\nبعد از آن برداشت هیزم را و رفت / سوی شهر از پیش من او تیز و تفت\nخواستم تا در پی آن شه روم / پرسم از وی مشکلات و بشنوم\nبسته کرد آن هیبت او مر مرا / پیش خاصان ره نباشد عامه را\nور کسی را ره شود گو سر فشان / کان بود از رحمت و از جذبشان\nپس غنیمت دار آن توفیق را / چون بیابی صحبت صدیق را\nنه چو آن ابله که یابد قرب شاه / سهل و آسان در فتد آن دم ز راه\nچون ز قربانی دهندش بیشتر / پس بگوید ران گاوست این مگر\nنیست این از ران گاو ای مفتری / ران گاوت می‌نماید از خری\nبذل شاهانه‌ست این بی رشوتی / بخشش محضست این از رحمتی",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4029",
        "title": "بخش ۲۹ - تحریض سلیمان علیه‌السلام مر رسولان  را بر تعجیل به هجرت ",
        "content": "هم‌چنان که شه سلیمان در نبرد / جذب خیل و لشکر بلقیس کرد\nکه بیایید ای عزیزان زود زود / که برآمد موجها از بحر جود\nسوی ساحل می‌فشاند بی‌خطر / جوش موجش هر زمانی صد گهر\nالصلا گفتیم ای اهل رشاد / کین زمان رضوان در جنت گشاد\nپس سلیمان گفت ای پیکان روید / سوی بلقیس و بدین دین بگروید\nپس بگوییدش بیا اینجا تمام / زود که ان الله یدعوا بالسلام\nهین بیا ای طالب دولت شتاب / که فتوحست این زمان و فتح باب\nای که تو طالب نه‌ای تو هم بیا / تا طلب یابی ازین یار وفا",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4030",
        "title": "بخش ۳۰ - سبب هجرت ابراهیم ادهم قدس الله سره و ترک ملک خراسان",
        "content": "ملک برهم زن تو ادهم‌وار زود / تا بیابی هم‌چو او ملک خلود\nخفته بود آن شه شبانه بر سریر / حارسان بر بام اندر دار و گیر\nقصد شه از حارسان آن هم نبود / که کند زان دفع دزدان و رنود\nاو همی دانست که آن کو عادلست / فارغست از واقعه آمن دلست\nعدل باشد پاسبان گامها / نه به شب چوبک‌زنان بر بامها\nلیک بد مقصودش از بانگ رباب / هم‌چو مشتاقان خیال آن خطاب\nنالهٔ سرنا و تهدید دهل / چیزکی ماند بدان ناقور کل\nپس حکیمان گفته‌اند این لحنها / از دوار چرخ بگرفتیم ما\nبانگ گردشهای چرخست این که خلق / می‌سرایندش به طنبور و به حلق\nمؤمنان گویند که آثار بهشت / نغز گردانید هر آواز زشت\nما همه اجزای آدم بوده‌ایم / در بهشت آن لحنها بشنوده‌ایم\nگرچه بر ما ریخت آب و گل شکی / یادمان آمد از آنها چیزکی\nلیک چون آمیخت با خاک کرب / کی دهند این زیر و آن بم آن طرب\nآب چون آمیخت با بول و کمیز / گشت ز آمیزش مزاجش تلخ و تیز\nچیزکی از آب هستش در جسد / بول گیرش آتشی را می‌کشد\nگر نجس شد آب این طبعش بماند / که آتش غم را به طبع خود نشاند\nپس غدای عاشقان آمد سماع / که درو باشد خیال اجتماع\nقوتی گیرد خیالات ضمیر / بلک صورت گردد از بانگ و صفیر\nآتش عشق از نواها گشت تیز / آن چنان که آتش آن جوزریز",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4031",
        "title": "بخش ۳۱ - حکایت آن مرد تشنه کی از سر جوز بن جوز می‌ریخت در جوی آب ",
        "content": "در نغولی بود آب آن تشنه راند / بر درخت جوز جوزی می‌فشاند\nمی‌فتاد از جوزبن جوز اندر آب / بانگ می‌آمد همی دید او حباب\nعاقلی گفتش که بگذار ای فتی / جوزها خود تشنگی آرد ترا\nبیشتر در آب می‌افتد ثمر / آب در پستیست از تو دور در\nتا تو از بالا فرو آیی به زور / آب جویش برده باشد تا به دور\nگفت قصدم زین فشاندن جوز نیست / تیزتر بنگر برین ظاهر مه‌ایست\nقصد من آنست که آید بانگ آب / هم ببینم بر سر آب این حباب\nتشنه را خود شغل چه بود در جهان / گرد پای حوض گشتن جاودان\nگرد جو و گرد آب و بانگ آب / هم‌چو حاجی طایف کعبهٔ صواب\nهم‌چنان مقصود من زین مثنوی / ای ضیاء الحق حسام‌الدین توی\nمثنوی اندر فروع و در اصول / جمله آن تست کردستی قبول\nدر قبول آرند شاهان نیک و بد / چون قبول آرند نبود بیش رد\nچون نهالی کاشتی آبش بده / چون گشادش داده‌ای بگشا گره\nقصدم از الفاظ او راز توست / قصدم از انشایش آواز توست\nپیش من آوازت آواز خداست / عاشق از معشوق حاشا که جداست\nاتصالی بی‌تکیف بی‌قیاس / هست رب‌الناس را با جان ناس\nلیک گفتم ناس من نسناس نی / ناس غیر جان جان‌اشناس نی\nناس مردم باشد و کو مردمی / تو سر مردم ندیدستی دمی\nما رمیت اذ رمیت خوانده‌ای / لیک جسمی در تجزی مانده‌ای\nملک جسمت را چو بلقیس ای غبی / ترک کن بهر سلیمان نبی\nمی‌کنم لا حول نه از گفت خویش / بلک از وسواس آن اندیشه کیش\nکو خیالی می‌کند در گفت من / در دل از وسواس و انکارات ظن\nمی‌کنم لا حول یعنی چاره نیست / چون ترا در دل بضدم گفتنیست\nچونک گفت من گرفتت در گلو / من خمش کردم تو آن خود بگو\nآن یکی نایی خوش نی می‌زدست / ناگهان از مقعدش بادی بجست\nنای را بر کون نهاد او که ز من / گر تو بهتر می‌زنی بستان بزن\nای مسلمان خود ادب اندر طلب / نیست الا حمل از هر بی‌ادب\nهر که را بینی شکایت می‌کند / که فلان کس راست طبع و خوی بد\nاین شکایت‌گر بدان که بدخو است / که مر آن بدخوی را او بدگو است\nزانک خوش‌خو آن بود کو در خمول / باشد از بدخو و بدطبعان حمول\nلیک در شیخ آن گله ز آمر خداست / نه پی خشم و ممارات و هواست\nآن شکایت نیست هست اصلاح جان / چون شکایت کردن پیغامبران\nناحمولی انبیا از امر دان / ورنه حمالست بد را حلمشان\nطبع را کشتند در حمل بدی / ناحمولی گر بود هست ایزدی\nای سلیمان در میان زاغ و باز / حلم حق شو با همه مرغان بساز\nای دو صد بلقیس حلمت را زبون / که اهد قومی انهم لا یعلمون",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4032",
        "title": "بخش ۳۲ - تهدید فرستادن سلیمان علیه‌السلام پیش بلقیس کی اصرار میند",
        "content": "هین بیا بلقیس ورنه بد شود / لشکرت خصمت شود مرتد شود\nپرده‌دار تو درت را بر کند / جان تو با تو به جان خصمی کند\nجمله ذرات زمین و آسمان / لشکر حق‌اند گاه امتحان\nباد را دیدی که با عادان چه کرد / آب را دیدی که در طوفان چه کرد\nآنچ بر فرعون زد آن بحر کین / وآنچ با قارون نمودست این زمین\nوآنچ آن بابیل با آن پیل کرد / وآنچ پشه کلهٔ نمرود خورد\nوآنک سنگ انداخت داودی بدست / گشت شصد پاره و لشکر شکست\nسنگ می‌بارید بر اعدای لوط / تا که در آب سیه خوردند غوط\nگر بگویم از جمادات جهان / عاقلانه یاری پیغامبران\nمثنوی چندان شود که چل شتر / گر کشد عاجز شود از بار پر\nدست بر کافر گواهی می‌دهد / لشکر حق می‌شود سر می‌نهد\nای نموده ضد حق در فعل درس / در میان لشکر اویی بترس\nجزو جزوت لشکر از در وفاق / مر ترا اکنون مطیع‌اند از نفاق\nگر بگوید چشم را کو را فشار / درد چشم از تو بر آرد صد دمار\nور به دندان گوید او بنما وبال / پس ببینی تو ز دندان گوشمال\nباز کن طب را بخوان باب العلل / تا ببینی لشکر تن را عمل\nچونک جان جان هر چیزی ویست / دشمنی با جان جان آسان کیست\nخود رها کن لشکر دیو و پری / کز میان جان کنندم صفدری\nملک را بگذار بلقیس از نخست / چون مرا یابی همه ملک آن تست\nخود بدانی چون بر من آمدی / که تو بی من نقش گرمابه بدی\nنقش اگر خود نقش سلطان یا غنیست / صورتست از جان خود بی چاشنیست\nزینت او از برای دیگران / باز کرده بیهده چشم و دهان\nای تو در بیگار خود را باخته / دیگران را تو ز خود نشناخته\nتو به هر صورت که آیی بیستی / که منم این والله آن تو نیستی\nیک زمان تنها بمانی تو ز خلق / در غم و اندیشه مانی تا به حلق\nاین تو کی باشی که تو آن اوحدی / که خوش و زیبا و سرمست خودی\nمرغ خویشی صید خویشی دام خویش / صدر خویشی فرش خویشی بام خویش\nجوهر آن باشد که قایم با خودست / آن عرض باشد که فرع او شدست\nگر تو آدم‌زاده‌ای چون او نشین / جمله ذریات را در خود ببین\nچیست اندر خم که اندر نهر نیست / چیست اندر خانه کاندر شهر نیست\nاین جهان خمست و دل چون جوی آب / این جهان حجره‌ست و دل شهر عجاب",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4033",
        "title": "بخش ۳۳ - پیدا کردن سلیمان علیه‌السلام کی مرا خالصا لامر الله جهدس",
        "content": "هین بیا که من رسولم دعوتی / چون اجل شهوت‌کشم نه شهوتی\nور بود شهوت امیر شهوتم / نه اسیر شهوت روی بتم\nبت‌شکن بودست اصل اصل ما / چون خلیل حق و جمله انبیا\nگر در آییم ای رهی در بتکده / بت سجود آرد نه ما در معبده\nاحمد و بوجهل در بتخانه رفت / زین شدن تا آن شدن فرقیست زفت\nاین در آید سر نهند او را بتان / آن در آید سر نهد چون امتان\nاین جهان شهوتی بتخانه‌ایست / انبیا و کافران را لانه‌ایست\nلیک شهوت بندهٔ پاکان بود / زر نسوزد زانک نقد کان بود\nکافران قلب‌اند و پاکان هم‌چو زر / اندرین بوته درند این دو نفر\nقلب چون آمد سیه شد در زمان / زر در آمد شد زری او عیان\nدست و پا انداخت زر در بوته خوش / در رخ آتش همی خندد رگش\nجسم ما روپوش ما شد در جهان / ما چو دریا زیر این که در نهان\nشاه دین را منگر ای نادان بطین / کین نظر کردست ابلیس لعین\nکی توان اندود این خورشید را / با کف گل تو بگو آخر مرا\nگر بریزی خاک و صد خاکسترش / بر سر نور او برآید بر سرش\nکه کی باشد کو بپوشد روی آب / طین کی باشد کو بپوشد آفتاب\nخیز بلقیسا چو ادهم شاه‌وار / دود ازین ملک دو سه روزه بر آر",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4034",
        "title": "بخش ۳۴ - باقی قصهٔ ابراهیم ادهم قدس‌الله سره",
        "content": "بر سر تختی شنید آن نیک‌نام / طقطقی و های و هویی شب ز بام\nگامهای تند بر بام سرا / گفت با خود این چنین زهره کرا\nبانگ زد بر روزن قصر او که کیست / این نباشد آدمی مانا پریست\nسر فرو کردند قومی بوالعجب / ما همی گردیم شب بهر طلب\nهین چه می‌جویید گفتند اشتران / گفت اشتر بام بر کی جست هان\nپس بگفتندش که تو بر تخت جاه / چون همی جویی ملاقات اله\nخود همان بد دیگر او را کس ندید / چون پری از آدمی شد ناپدید\nمعنی‌اش پنهان و او در پیش خلق / خلق کی بینند غیر ریش و دلق\nچون ز چشم خویش و خلقان دور شد / هم‌چو عنقا در جهان مشهور شد\nجان هر مرغی که آمد سوی قاف / جملهٔ عالم ازو لافند لاف\nچون رسید اندر سبا این نور شرق / غلغلی افتاد در بلقیس و خلق\nروحهای مرده جمله پر زدند / مردگان از گور تن سر بر زدند\nیک دگر را مژده می‌دادند هان / نک ندایی می‌رسد از آسمان\nزان ندا دینها همی‌گردند گبز / شاخ و برگ دل همی گردند سبز\nاز سلیمان آن نفس چون نفخ صور / مردگان را وا رهانید از قبور\nمر ترا بادا سعادت بعد ازین / این گذشت الله اعلم بالیقین",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4035",
        "title": "بخش ۳۵ - بقیهٔ قصهٔ اهل سبا و نصیحت و ارشاد سلیمان علیه‌السلام آل",
        "content": "قصه گویم از سبا مشتاق‌وار / چون صبا آمد به سوی لاله‌زار\nلاقت الاشباح یوم وصلها / عادت الاولاد صوب اصلها\nامة العشق الخفی فی الامم / مثل جود حوله لوم السقم\nذلة الارواح من اشباحها / عزة الاشباح من ارواحها\nایها العشاق السقیا لکم / انتم الباقون و البقیالکم\nایها السالون قوموا واعشقوا / ذاک ریح یوسف فاستنشقوا\nمنطق‌الطیر سلیمانی بیا / بانگ هر مرغی که آید می‌سرا\nچون به مرغانت فرستادست حق / لحن هر مرغی بدادستت سبق\nمرغ جبری را زبان جبر گو / مرغ پر اشکسته را از صبر گو\nمرغ صابر را تو خوش دار و معاف / مرغ عنقا را بخوان اوصاف قاف\nمر کبوتر را حذر فرما ز باز / باز را از حلم گو و احتراز\nوان خفاشی را که ماند او بی‌نوا / می‌کنش با نور جفت و آشنا\nکبک جنگی را بیاموزان تو صلح / مر خروسان را نما اشراط صبح\nهم‌چنان می‌رو ز هدهد تا عقاب / ره نما والله اعلم بالصواب",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4036",
        "title": "بخش ۳۶ - آزاد شدن بلقیس از ملک و مست  شدن او از شوق ایمان و التفا",
        "content": "چون سلیمان سوی مرغان سبا / یک صفیری کرد بست آن جمله را\nجز مگر مرغی که بد بی‌جان و پر / یا چو ماهی گنگ بود از اصل کر\nنی غلط گفتم که کر گر سر نهد / پیش وحی کبریا سمعش دهد\nچونک بلقیس از دل و جان عزم کرد / بر زمان رفته هم افسوس خورد\nترک مال و ملک کرد او آن چنان / که بترک نام و ننگ آن عاشقان\nآن غلامان و کنیزان بناز / پیش چشمش هم‌چو پوسیده پیاز\nباغها و قصرها و آب رود / پیش چشم از عشق گلحن می‌نمود\nعشق در هنگام استیلا و خشم / زشت گرداند لطیفان را به چشم\nهر زمرد را نماید گندنا / غیرت عشق این بود معنی لا\nلااله الا هو اینست ای پناه / که نماید مه ترا دیگ سیاه\nهیچ مال و هیچ مخزن هیچ رخت / می دریغش نامد الا جز که تخت\nپس سلیمان از دلش آگاه شد / کز دل او تا دل او راه شد\nآن کسی که بانگ موران بشنود / هم فغان سر دوران بشنود\nآنک گوید راز قالت نملة / هم بداند راز این طاق کهن\nدید از دورش که آن تسلیم کیش / تلخش آمد فرقت آن تخت خویش\nگر بگویم آن سبب گردد دراز / که چرا بودش به تخت آن عشق و ساز\nگرچه این کلک قلم خود بی‌حسیست / نیست جنس کاتب او را مونسیست\nهم‌چنین هر آلت پیشه‌وری / هست بی‌جان مونس جانوری\nاین سبب را من معین گفتمی / گر نبودی چشم فهمت را نمی\nاز بزرگی تخت کز حد می‌فزود / نقل کردن تخت را امکان نبود\nخرده کاری بود و تفریقش خطر / هم‌چو اوصال بدن با همدگر\nپس سلیمان گفت گر چه فی‌الاخیر / سرد خواهد شد برو تاج و سریر\nچون ز وحدت جان برون آرد سری / جسم را با فر او نبود فری\nچون برآید گوهر از قعر بحار / بنگری اندر کف و خاشاک خوار\nسر بر آرد آفتاب با شرر / دم عقرب را کی سازد مستقر\nلیک خود با این همه بر نقد حال / جست باید تخت او را انتقال\nتا نگردد خسته هنگام لقا / کودکانه حاجتش گردد روا\nهست بر ما سهل و او را بس عزیز / تا بود بر خوان حوران دیو نیز\nعبرت جانش شود آن تخت ناز / هم‌چو دلق و چارقی پیش ایاز\nتا بداند در چه بود آن مبتلا / از کجاها در رسید او تا کجا\nخاک را و نطفه را و مضغه را / پیش چشم ما همی‌دارد خدا\nکز کجا آوردمت ای بدنیت / که از آن آید همی خفریقیت\nتو بر آن عاشق بدی در دور آن / منکر این فضل بودی آن زمان\nاین کرم چون دفع آن انکار تست / که میان خاک می‌کردی نخست\nحجت انکار شد انشار تو / از دوا بدتر شد این بیمار تو\nخاک را تصویر این کار از کجا / نطفه را خصمی و انکار از کجا\nچون در آن دم بی‌دل و بی‌سر بدی / فکرت و انکار را منکر بدی\nاز جمادی چونک انکارت برست / هم ازین انکار حشرت شد درست\nپس مثال تو چو آن حلقه‌زنیست / کز درونش خواجه گوید خواجه نیست\nحلقه‌زن زین نیست دریابد که هست / پس ز حلقه بر ندارد هیچ دست\nپس هم انکارت مبین می‌کند / کز جماد او حشر صد فن می‌کند\nچند صنعت رفت ای انکار تا / آب و گل انکار زاد از هل اتی\nآب وگل می‌گفت خود انکار نیست / بانگ می‌زد بی‌خبر که اخبار نیست\nمن بگویم شرح این از صد طریق / لیک خاطر لغزد از گفت دقیق",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4037",
        "title": "بخش ۳۷ - چاره کردن سلیمان علیه‌السلام در احضار تخت بلقیس از سبا",
        "content": "گفت عفریتی که تختش را به فن / حاضر آرم تا تو زین مجلس شدن\nگفت آصف من به اسم اعظمش / حاضر آرم پیش تو در یک دمش\nگرچه عفریت اوستاد سحر بود / لیک آن از نفخ آصف رو نمود\nحاضر آمد تخت بلقیس آن زمان / لیک ز آصف نه از فن عفریتیان\nگفت حمدالله برین و صد چنین / که بدیدستم ز رب العالمین\nپس نظر کرد آن سلیمان سوی تخت / گفت آری گول‌گیری ای درخت\nپیش چوب و پیش سنگ نقش کند / ای بسا گولان که سرها می‌نهند\nساجد و مسجود از جان بی‌خبر / دیده از جان جنبشی واندک اثر\nدیده در وقتی که شد حیران و دنگ / که سخن گفت و اشارت کرد سنگ\nنرد خدمت چون بنا موضع بباخت / شیر سنگین را شقی شیری شناخت\nاز کرم شیر حقیقی کرد جود / استخوانی سوی سگ انداخت زود\nگفت گرچه نیست آن سگ بر قوام / لیک ما را استخوان لطفیست عام",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4038",
        "title": "بخش ۳۸ - قصهٔ یاری خواستن حلیمه از بتان چون عقیب فطام مصطفی را عل",
        "content": "قصهٔ راز حلیمه گویمت / تا زداید داستان او غمت\nمصطفی را چون ز شیر او باز کرد / بر کفش برداشت چون ریحان و ورد\nمی‌گریزانیدش از هر نیک و بد / تا سپارد آن شهنشه را به جد\nچون همی آورد امانت را ز بیم / شد به کعبه و آمد او اندر حطیم\nاز هوا بشنید بانگی کای حطیم / تافت بر تو آفتابی بس عظیم\nای حطیم امروز آید بر تو زود / صد هزاران نور از خورشید جود\nای حطیم امروز آرد در تو رخت / محتشم شاهی که پیک اوست بخت\nای حطیم امروز بی‌شک از نوی / منزل جانهای بالایی شوی\nجان پاکان طلب طلب و جوق جوق / آیدت از هر نواحی مست شوق\nگشت حیران آن حلیمه زان صدا / نه کسی در پیش نه سوی قفا\nشش جهت خالی ز صورت وین ندا / شد پیاپی آن ندا را جان فدا\nمصطفی را بر زمین بنهاد او / تا کند آن بانگ خوش را جست و جو\nچشم می‌انداخت آن دم سو به سو / که کجا است این شه اسرارگو\nکین چنین بانگ بلند از چپ و راست / می‌رسد یا رب رساننده کجاست\nچون ندید او خیره و نومید شد / جسم لرزان هم‌چو شاخ بید شد\nباز آمد سوی آن طفل رشید / مصطفی را بر مکان خود ندید\nحیرت اندر حیرت آمد بر دلش / گشت بس تاریک از غم منزلش\nسوی منزلها دوید و بانگ داشت / که کی بر دردانه‌ام غارت گماشت\nمکیان گفتند ما را علم نیست / ما ندانستیم که آنجا کودکیست\nریخت چندان اشک و کرد او بس فغان / که ازو گریان شدند آن دیگران\nسینه کوبان آن چنان بگریست خوش / که اختران گریان شدند از گریه‌اش",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4039",
        "title": "بخش ۳۹ - حکایت آن پیر عرب کی دلالت کرد حلیمه را به استعانت به بتا",
        "content": "پیرمردی پیشش آمد با عصا / کای حلیمه چه فتاد آخر ترا\nکه چنین آتش ز دل افروختی / این جگرها را ز ماتم سوختی\nگفت احمد را رضیعم معتمد / پس بیاوردم که بسپارم به جد\nچون رسیدم در حطیم آوازها / می‌رسید و می‌شنیدم از هوا\nمن چو آن الحان شنیدم از هوا / طفل را بنهادم آنجا زان صدا\nتا ببینم این ندا آواز کیست / که ندایی بس لطیف و بس شهیست\nنه از کسی دیدم بگرد خود نشان / نه ندا می منقطع شد یک زمان\nچونک واگشتم ز حیرتهای دل / طفل را آنجا ندیدم وای دل\nگفتش ای فرزند تو انده مدار / که نمایم مر ترا یک شهریار\nکه بگوید گر بخواهد حال طفل / او بداند منزل و ترحال طفل\nپس حلیمه گفت ای جانم فدا / مر ترا ای شیخ خوب خوش‌ندا\nهین مرا بنمای آن شاه نظر / کش بود از حال طفل من خبر\nبرد او را پیش عزی کین صنم / هست در اخبار غیبی مغتنم\nما هزاران گم شده زو یافتیم / چون به خدمت سوی او بشتافتیم\nپیر کرد او را سجود و گفت زود / ای خداوند عرب ای بحر جود\nگفت ای عزی تو بس اکرامها / کرده‌ای تا رسته‌ایم از دامها\nبر عرب حقست از اکرام تو / فرض گشته تا عرب شد رام تو\nاین حلیمهٔ سعدی از اومید تو / آمد اندر ظل شاخ بید تو\nکه ازو فرزند طفلی گم شدست / نام آن کودک محمد آمدست\nچون محمد گفت آن جمله بتان / سرنگون گشت و ساجد آن زمان\nکه برو ای پیر این چه جست و جوست / آن محمد را که عزل ما ازوست\nما نگون و سنگسار آییم ازو / ما کساد و بی‌عیار آییم ازو\nآن خیالاتی که دیدندی ز ما / وقت فترت گاه گاه اهل هوا\nگم شود چون بارگاه او رسید / آب آمد مر تیمم را درید\nدور شو ای پیر فتنه کم فروز / هین ز رشک احمدی ما را مسوز\nدور شو بهر خدا ای پیر تو / تا نسوزی ز آتش تقدیر تو\nاین چه دم اژدها افشردنست / هیچ دانی چه خبر آوردنست\nزین خبر جوشد دل دریا و کان / زین خبر لرزان شود هفت آسمان\nچون شنید از سنگها پیر این سخن / پس عصا انداخت آن پیر کهن\nپس ز لرزه و خوف و بیم آن ندا / پیر دندانها به هم بر می‌زدی\nآنچنان که اندر زمستان مرد عور / او همی لرزید و می‌گفت ای ثبور\nچون در آن حالت بدید او پیر را / زان عجب گم کرد زن تدبیر را\nگفت پیر اگر چه من در محنتم / حیرت اندر حیرت اندر حیرتم\nساعتی بادم خطیبی می‌کند / ساعتی سنگم ادیبی می‌کند\nباد با حرفم سخنها می‌دهد / سنگ و کوهم فهم اشیا می‌دهد\nگاه طفلم را ربوده غیبیان / غیبیان سبز پر آسمان\nاز کی نالم با کی گویم این گله / من شدم سودایی اکنون صد دله\nغیرتش از شرح غیبم لب ببست / این قدر گویم که طفلم گم شدست\nگر بگویم چیز دیگر من کنون / خلق بندندم به زنجیر جنون\nگفت پیرش کای حلیمه شاد باش / سجدهٔ شکر آر و رو را کم خراش\nغم مخور یاوه نگردد او ز تو / بلک عالم یاوه گردد اندرو\nهر زمان از رشک غیرت پیش و پس / صد هزاران پاسبانست و حرس\nآن ندیدی کان بتان ذو فنون / چون شدند از نام طفلت سرنگون\nاین عجب قرنیست بر روی زمین / پیر گشتم من ندیدم جنس این\nزین رسالت سنگها چون ناله داشت / تا چه خواهد بر گنه کاران گماشت\nسنگ بی‌جرمست در معبودیش / تو نه‌ای مضطر که بنده بودیش\nاو که مضطر این چنین ترسان شدست / تا که بر مجرم چه‌ها خواهند بست",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4040",
        "title": "بخش ۴۰ - خبر یافتن جد مصطفی عبدالمطلب  از گم کردن حلیمه محمد  را ",
        "content": "چون خبر یابید جد مصطفی / از حلیمه وز فغانش بر ملا\nوز چنان بانگ بلند و نعره‌ها / که بمیلی می‌رسید از وی صدا\nزود عبدالمطلب دانست چیست / دست بر سینه همی‌زد می‌گریست\nآمد از غم بر در کعبه بسوز / کای خبیر از سر شب وز راز روز\nخویشتن را من نمی‌بینم فنی / تا بود هم‌راز تو هم‌چون منی\nخویشتن را من نمی‌بینم هنر / تا شوم مقبول این مسعود در\nیا سر و سجدهٔ مرا قدری بود / یا باشکم دولتی خندان شود\nلیک در سیمای آن در یتیم / دیده‌ام آثار لطفت ای کریم\nکه نمی‌ماند به ما گرچه ز ماست / ما همه مسیم و احمد کیمیاست\nآن عجایبها که من دیدم برو / من ندیدم بر ولی و بر عدو\nآنک فضل تو درین طفلیش داد / کس نشان ندهد به صد ساله جهاد\nچون یقین دیدم عنایتهای تو / بر وی او دریست از دریای تو\nمن هم او را می شفیع آرم به تو / حال او ای حال‌دان با من بگو\nاز درون کعبه آمد بانگ زود / که هم‌اکنون رخ به تو خواهد نمود\nبا دو صد اقبال او محظوظ ماست / با دو صد طلب ملک محفوظ ماست\nظاهرش را شهرهٔ گیهان کنیم / باطنش را از همه پنهان کنیم\nزر کان بود آب و گل ما زرگریم / که گهش خلخال و گه خاتم بریم\nگه حمایلهای شمشیرش کنیم / گاه بند گردن شیرش کنیم\nگه ترنج تخت بر سازیم ازو / گاه تاج فرقهای ملک‌جو\nعشقها داریم با این خاک ما / زانک افتادست در قعدهٔ رضا\nگه چنین شاهی ازو پیدا کنیم / گه هم او را پیش شه شیدا کنیم\nصد هزاران عاشق و معشوق ازو / در فغان و در نفیر و جست و جو\nکار ما اینست بر کوری آن / که به کار ما ندارد میل جان\nاین فضیلت خاک را زان رو دهیم / که نواله پیش بی‌برگان نهیم\nزانک دارد خاک شکل اغبری / وز درون دارد صفات انوری\nظاهرش با باطنش گشته به جنگ / باطنش چون گوهر و ظاهر چو سنگ\nظاهرش گوید که ما اینیم و بس / باطنش گوید نکو بین پیش و پس\nظاهرش منکر که باطن هیچ نیست / باطنش گوید که بنماییم بیست\nظاهرش با باطنش در چالش‌اند / لاجرم زین صبر نصرت می‌کشند\nزین ترش‌رو خاک صورتها کنیم / خندهٔ پنهانش را پیدا کنیم\nزانک ظاهر خاک اندوه و بکاست / در درونش صد هزاران خنده‌هاست\nکاشف السریم و کار ما همین / کین نهانها را بر آریم از کمین\nگرچه دزد از منکری تن می‌زند / شحنه آن از عصر پیدا می‌کند\nفضلها دزدیده‌اند این خاکها / تا مقر آریمشان از ابتلا\nبس عجب فرزند کو را بوده است / لیک احمد بر همه افزوده است\nشد زمین و آسمان خندان و شاد / کین چنین شاهی ز ما دو جفت زاد\nمی‌شکافد آسمان از شادیش / خاک چون سوسن شده ز آزادیش\nظاهرت با باطنت ای خاک خوش / چونک در جنگ‌اند و اندر کش‌مکش\nهر که با خود بهر حق باشد به جنگ / تا شود معنیش خصم بو و رنگ\nظلمتش با نور او شد در قتال / آفتاب جانش را نبود زوال\nهر که کوشد بهر ما در امتحان / پشت زیر پایش آرد آسمان\nظاهرت از تیرگی افغان کنان / باطن تو گلستان در گلستان\nقاصد او چون صوفیان روترش / تا نیامیزند با هر نورکش\nعارفان روترش چون خارپشت / عیش پنهان کرده در خار درشت\nباغ پنهان گرد باغ آن خار فاش / کای عدوی دزد زین در دور باش\nخارپشتا خار حارس کرده‌ای / سر چو صوفی در گریبان برده‌ای\nتا کسی دوچار دانگ عیش تو / کم شود زین گلرخان خارخو\nطفل تو گرچه که کودک‌خو بدست / هر دو عالم خود طفیل او بدست\nما جهانی را بدو زنده کنیم / چرخ را در خدمتش بنده کنیم\nگفت عبدالمطلب کین دم کجاست / ای علیم السر نشان ده راه راست",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4041",
        "title": "بخش ۴۱ - نشان خواستن عبدالمطلب از موضع محمد علیه‌السلام کی کجاش ی",
        "content": "از درون کعبه آوازش رسید / گفت ای جوینده آن طفل رشید\nدر فلان وادیست زیر آن درخت / پس روان شد زود پیر نیکبخت\nدر رکاب او امیران قریش / زانک جدش بود ز اعیان قریش\nتا به پشت آدم اسلافش همه / مهتران بزم و رزم و ملحمه\nاین نسب خود پوست او را بوده است / کز شهنشاهان مه پالوده است\nمغز او خود از نسب دورست و پاک / نیست جنسش از سمک کس تا سماک\nنور حق را کس نجوید زاد و بود / خلعت حق را چه حاجت تار و پود\nکمترین خلعت که بدهد در ثواب / بر فزاید بر طراز آفتاب",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4042",
        "title": "بخش ۴۲ - بقیهٔ قصهٔ دعوت رحمت بلقیس را",
        "content": "خیز بلقیسا بیا و ملک بین / بر لب دریای یزدان در بچین\nخواهرانت ساکن چرخ سنی / تو بمرداری چه سلطانی کنی\nخواهرانت را ز بخششهای راد / هیچ می‌دانی که آن سلطان چه داد\nتو ز شادی چون گرفتی طبل‌زن / که منم شاه و رئیس گولحن",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4043",
        "title": "بخش ۴۳ - مثل قانع شدن آدمی به دنیا و حرص او در طلب دنیا و غفلت او",
        "content": "آن سگی در کو گدای کور دید / حمله می‌آورد و دلقش می‌درید\nگفته‌ایم این را ولی باری دگر / شد مکرر بهر تاکید خبر\nکور گفتش آخر آن یاران تو / بر کهند این دم شکاری صیدجو\nقوم تو در کوه می‌گیرند گور / در میان کوی می‌گیری تو کور\nترک این تزویر گو شیخ نفور / آب شوری جمع کرده چند کور\nکین مریدان من و من آب شور / می‌خورند از من همی گردند کور\nآب خود شیرین کن از بحر لدن / آب بد را دام این کوران مکن\nخیز شیران خدا بین گورگیر / تو چو سگ چونی بزرقی کورگیر\nگور چه از صید غیر دوست دور / جمله شیر و شیرگیر و مست نور\nدر نظاره صید و صیادی شه / کرده ترک صید و مرده در وله\nهم‌چو مرغ مرده‌شان بگرفته یار / تا کند او جنس ایشان را شکار\nمرغ مرده مضطر اندر وصل و بین / خوانده‌ای القلب بین اصبعین\nمرغ مرده‌ش را هر آنک شد شکار / چون ببیند شد شکار شهریار\nهر که او زین مرغ مرده سر بتافت / دست آن صیاد را هرگز نیافت\nگوید او منگر به مرداری من / عشق شه بین در نگهداری من\nمن نه مردارم مرا شه کشته است / صورت من شبه مرده گشته است\nجنبشم زین پیش بود از بال و پر / جنبشم اکنون ز دست دادگر\nجنبش فانیم بیرون شد ز پوست / جنبشم باقیست اکنون چون ازوست\nهر که کژ جنبد به پیش جنبشم / گرچه سیمرغست زارش می‌کشم\nهین مرا مرده مبین گر زنده‌ای / در کف شاهم نگر گر بنده‌ای\nمرده زنده کرد عیسی از کرم / من به کف خالق عیسی درم\nکی بمانم مرده در قبضهٔ خدا / بر کف عیسی مدار این هم روا\nعیسی‌ام لیکن هر آنکو یافت جان / از دم من او بماند جاودان\nشد ز عیسی زنده لیکن باز مرد / شاد آنکو جان بدین عیسی سپرد\nمن عصاام در کف موسی خویش / موسیم پنهان و من پیدا به پیش\nبر مسلمانان پل دریا شوم / باز بر فرعون اژدها شوم\nاین عصا را ای پسر تنها مبین / که عصا بی‌کف حق نبود چنین\nموج طوفان هم عصا بد کو ز درد / طنطنهٔ جادوپرستان را بخورد\nگر عصاهای خدا را بشمرم / زرق این فرعونیان را بر درم\nلیک زین شیرین گیای زهرمند / ترک کن تا چند روزی می‌چرند\nگر نباشد جاه فرعون و سری / از کجا یابد جهنم پروری\nفربهش کن آنگهش کش ای قصاب / زانک بی‌برگ‌اند در دوزخ کلاب\nگر نبودی خصم و دشمن در جهان / پس بمردی خشم اندر مردمان\nدوزخ آن خشمست خصمی بایدش / تا زید ور نی رحیمی بکشدش\nپس بماندی لطف بی‌قهر و بدی / پس کمال پادشاهی کی بدی\nریش‌خندی کرده‌اند آن منکران / بر مثلها و بیان ذاکران\nتو اگر خواهی بکن هم ریش‌خند / چند خواهی زیست ای مردار چند\nشاد باشید ای محبان در نیاز / بر همین در که شود امروز باز\nهر حویجی باشدش کردی دگر / در میان باغ از سیر و کبر\nهر یکی با جنس خود در کرد خود / از برای پختگی نم می‌خورد\nتو که کرد زعفرانی زعفران / باش و آمیزش مکن با دیگران\nآب می‌خور زعفرانا تا رسی / زعفرانی اندر آن حلوا رسی\nدر مکن در کرد شلغم پوز خویش / که نگردد با تو او هم‌طبع و کیش\nتو بکردی او بکردی مودعه / زانک ارض الله آمد واسعه\nخاصه آن ارضی که از پهناوری / در سفر گم می‌شود دیو و پری\nاندر آن بحر و بیابان و جبال / منقطع می‌گردد اوهام و خیال\nاین بیابان در بیابانهای او / هم‌چو اندر بحر پر یک تای مو\nآب استاده که سیرستش نهان / تازه‌تر خوشتر ز جوهای روان\nکو درون خویش چون جان و روان / سیر پنهان دارد و پای روان\nمستمع خفتست کوته کن خطاب / ای خطیب این نقش کم کن تو بر آب\nخیز بلقیسا که بازاریست تیز / زین خسیسان کسادافکن گریز\nخیز بلقیسا کنون با اختیار / پیش از آنک مرگ آرد گیر و دار\nبعد از آن گوشت کشد مرگ آنچنان / که چو دزد آیی به شحنه جان‌کنان\nزین خران تا چند باشی نعل‌دزد / گر همی دزدی بیا و لعل دزد\nخواهرانت یافته ملک خلود / تو گرفته ملکت کور و کبود\nای خنک آن را کزین ملکت بجست / که اجل این ملک را ویران‌گرست\nخیز بلقیسا بیا باری ببین / ملکت شاهان و سلطانان دین\nشسته در باطن میان گلستان / ظاهر آحادی میان دوستان\nبوستان با او روان هر جا رود / لیک آن از خلق پنهان می‌شود\nمیوه‌ها لایه‌کنان کز من بچر / آب حیوان آمده کز من بخور\nطوف می‌کن بر فلک بی‌پر و بال / هم‌چو خورشید و چو بدر و چون هلال\nچون روان باشی روان و پای نی / می‌خوری صد لوت و لقمه‌خای نی\nنی‌نهنگ غم زند بر کشتیت / نی پدید آید ز مردم زشتیت\nهم تو شاه و هم تو لشکر هم تو تخت / هم تو نیکوبخت باشی هم تو بخت\nگر تو نیکوبختی و سلطان زفت / بخت غیر تست روزی بخت رفت\nتو بماندی چون گدایان بی‌نوا / دولت خود هم تو باش ای مجتبی\nچون تو باشی بخت خود ای معنوی / پس تو که بختی ز خود کی گم شوی\nتو ز خود کی گم شوی از خوش‌خصال / چونک عین تو ترا شد ملک و مال",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4044",
        "title": "بخش ۴۴ - بقیهٔ عمارت کردن سلیمان علیه‌السلام مسجد اقصی را به تعلی",
        "content": "ای سلیمان مسجد اقصی بساز / لشکر بلقیس آمد در نماز\nچونک او بنیاد آن مسجد نهاد / جن و انس آمد بدن در کار داد\nیک گروه از عشق و قومی بی‌مراد / هم‌چنانک در ره طاعت عباد\nخلق دیوانند و شهوت سلسله / می‌کشدشان سوی دکان و غله\nهست این زنجیر از خوف و وله / تو مبین این خلق را بی‌سلسله\nمی‌کشاندشان سوی کسب و شکار / می‌کشاندشان سوی کان و بحار\nمی‌کشدشان سوی نیک و سوی بد / گفت حق فی جیدها حبل المسد\nقد جعلنا الحبل فی اعناقهم / واتخذنا الحبل من اخلاقهم\nلیس من مستقذر مستنقه / قط الا طایره فی عنقه\nحرص تو در کار بد چون آتشست / اخگر از رنگ خوش آتش خوشست\nآن سیاهی فحم در آتش نهان / چونک آتش شد سیاهی شد عیان\nاخگر از حرص تو شد فحم سیاه / حرص چون شد ماند آن فحم تباه\nآن زمان آن فحم اخگر می‌نمود / آن نه حسن کار نار حرص بود\nحرص کارت را بیاراییده بود / حرص رفت و ماند کار تو کبود\nغوله‌ای را که بر آرایید غول / پخته پندارد کسی که هست گول\nآزمایش چون نماید جان او / کند گردد ز آزمون دندان او\nاز هوس آن دام دانه می‌نمود / عکس غول حرص و آن خود خام بود\nحرص اندر کار دین و خیر جو / چون نماند حرص باشد نغزرو\nخیرها نغزند نه از عکس غیر / تاب حرص ار رفت ماند تاب خیر\nتاب حرص از کار دنیا چون برفت / فحم باشد مانده از اخگر بتفت\nکودکان را حرص می‌آرد غرار / تا شوند از ذوق دل دامن‌سوار\nچون ز کودک رفت آن حرص بدش / بر دگر اطفال خنده آیدش\nکه چه می‌کردم چه می‌دیدم درین / خل ز عکس حرص بنمود انگبین\nآن بنای انبیا بی حرص بود / زان چنان پیوسته رونقها فزود\nای بسا مسجد بر آورده کرام / لیک نبود مسجد اقصاش نام\nکعبه را که هر دمی عزی فزود / آن ز اخلاصات ابراهیم بود\nفضل آن مسجد خاک و سنگ نیست / لیک در بناش حرص و جنگ نیست\nنه کتبشان مثل کتب دیگران / نی مساجدشان نی کسب وخان و مان\nنه ادبشان نه غضبشان نه نکال / نه نعاس و نه قیاس و نه مقال\nهر یکیشان را یکی فری دگر / مرغ جانشان طایر از پری دگر\nدل همی لرزد ز ذکر حالشان / قبلهٔ افعال ما افعالشان\nمرغشان را بیضه‌ها زرین بدست / نیم‌شب جانشان سحرگه بین شدست\nهر چه گویم من به جان نیکوی قوم / نقص گفتم گشته ناقص‌گوی قوم\nمسجد اقصی بسازید ای کرام / که سلیمان باز آمد والسلام\nور ازین دیوان و پریان سر کشند / جمله را املاک در چنبر کشند\nدیو یک دم کژ رود از مکر و زرق / تازیانه آیدش بر سر چو برق\nچون سلیمان شو که تا دیوان تو / سنگ برند از پی ایوان تو\nچون سلیمان باش بی‌وسواس و ریو / تا ترا فرمان برد جنی و دیو\nخاتم تو این دلست و هوش دار / تا نگردد دیو را خاتم شکار\nپس سلیمانی کند بر تو مدام / دیو با خاتم حذر کن والسلام\nآن سلیمانی دلا منسوخ نیست / در سر و سرت سلیمانی کنیست\nدیو هم وقتی سلیمانی کند / لیک هر جولاهه اطلس کی تند\nدست جنباند چو دست او ولیک / در میان هر دوشان فرقیست نیک",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4045",
        "title": "بخش ۴۵ - قصهٔ شاعر و صله دادن شاه و مضاعف کردن آن وزیر بوالحسن نا",
        "content": "شاعری آورد شعری پیش شاه / بر امید خلعت و اکرام و جاه\nشاه مکرم بود فرمودش هزار / از زر سرخ و کرامات و نثار\nپس وزیرش گفت کین اندک بود / ده هزارش هدیه وا ده تا رود\nاز چنو شاعر نس از تو بحردست / ده هزاری که بگفتم اندکست\nفقه گفت آن شاه را و فلسفه / تا برآمد عشر خرمن از کفه\nده هزارش داد و خلعت درخورش / خانهٔ شکر و ثنا گشت آن سرش\nپس تفحص کرد کین سعی کی بود / شاه را اهلیت من کی نمود\nپس بگفتندش فلان‌الدین وزیر / آن حسن نام و حسن خلق و ضمیر\nدر ثنای او یکی شعری دراز / بر نبشت و سوی خانه رفت باز\nبی‌زبان و لب همان نعمای شاه / مدح شه می‌کرد و خلعتهای شاه",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4046",
        "title": "بخش ۴۶ - باز آمدن آن شاعر بعد چند سال به امید همان صله و هزار دین",
        "content": "بعد سالی چند بهر رزق و کشت / شاعر از فقر و عوز محتاج گشت\nگفت وقت فقر و تنگی دو دست / جست و جوی آزموده بهترست\nدرگهی را که آزمودم در کرم / حاجت نو را بدان جانب برم\nمعنی الله گفت آن سیبویه / یولهون فی الحوائج هم لدیه\nگفت الهنا فی حوائجنا الیک / والتمسناها وجدناها لدیک\nصد هزاران عاقل اندر وقت درد / جمله نالان پیش آن دیان فرد\nهیچ دیوانهٔ فلیوی این کند / بر بخیلی عاجزی کدیه تند\nگر ندیدندی هزاران بار بیش / عاقلان کی جان کشیدندیش پیش\nبلک جملهٔ ماهیان در موجها / جملهٔ پرندگان بر اوجها\nپیل و گرگ و حیدر اشکار نیز / اژدهای زفت و مور و مار نیز\nبلک خاک و باد و آب و هر شرار / مایه زو یابند هم دی هم بهار\nهر دمش لابه کند این آسمان / که فرو مگذارم ای حق یک زمان\nاستن من عصمت و حفظ تو است / جمله مطوی یمین آن دو دست\nوین زمین گوید که دارم بر قرار / ای که بر آبم تو کردستی سوار\nجملگان کیسه ازو بر دوختند / دادن حاجت ازو آموختند\nهر نبیی زو برآورده برات / استعینوا منه صبرا او صلات\nهین ازو خواهید نه از غیر او / آب در یم جو مجو در خشک جو\nور بخواهی از دگر هم او دهد / بر کف میلش سخا هم او نهد\nآنک معرض را ز زر قارون کند / رو بدو آری به طاعت چون کند\nبار دیگر شاعر از سودای داد / روی سوی آن شه محسن نهاد\nهدیهٔ شاعر چه باشد شعر نو / پیش محسن آرد و بنهد گرو\nمحسنان با صد عطا و جود و بر / زر نهاده شاعران را منتظر\nپیششان شعری به از صدتنگ شعر / خاصه شاعر کو گهر آرد ز قعر\nآدمی اول حریص نان بود / زانک قوت و نان ستون جان بود\nسوی کسب و سوی غصب و صد حیل / جان نهاده بر کف از حرص و امل\nچون بنادر گشت مستغنی ز نان / عاشق نامست و مدح شاعران\nتا که اصل و فصل او را بر دهند / در بیان فضل او منبر نهند\nتا که کر و فر و زر بخشی او / هم‌چو عنبر بو دهد در گفت و گو\nخلق ما بر صورت خود کرد حق / وصف ما از وصف او گیرد سبق\nچونک آن خلاق شکر و حمدجوست / آدمی را مدح‌جویی نیز خوست\nخاصه مرد حق که در فضلست چست / پر شود زان باد چون خیک درست\nور نباشد اهل زان باد دروغ / خیک بدریدست کی گیرد فروغ\nاین مثل از خود نگفتم ای رفیق / سرسری مشنو چو اهلی و مفیق\nاین پیمبر گفت چون بشنید قدح / که چرا فربه شود احمد به مدح\nرفت شاعر پیش آن شاه و ببرد / شعر اندر شکر احسان کان نمرد\nمحسنان مردند و احسانها بماند / ای خنک آن را که این مرکب براند\nظالمان مردند و ماند آن ظلمها / وای جانی کو کند مکر و دها\nگفت پیغامبر خنک آن را که او / شد ز دنیا ماند ازو فعل نکو\nمرد محسن لیک احسانش نمرد / نزد یزدان دین و احسان نیست خرد\nوای آنکو مرد و عصیانش نمود / تا نپنداری به مرگ او جان ببرد\nاین رها کن زانک شاعر بر گذر / وام‌دارست و قوی محتاج زر\nبرد شاعر شعر سوی شهریار / بر امید بخشش و احسان پار\nنازنین شعری پر از در درست / بر امید و بوی اکرام نخست\nشاه هم بر خوی خود گفتش هزار / چون چنین بد عادت آن شهریار\nلیک این بار آن وزیر پر ز جود / بر براق عز ز دنیا رفته بود\nبر مقام او وزیر نو رئیس / گشته لیکن سخت بی‌رحم و خسیس\nگفت ای شه خرجها داریم ما / شاعری را نبود این بخشش جزا\nمن به ربع عشر این ای مغتنم / مرد شاعر را خوش و راضی کنم\nخلق گفتندش که او از پیش‌دست / ده هزاران زین دلاور برده است\nبعد شکر کلک خایی چون کند / بعد سلطانی گدایی چون کند\nگفت بفشارم ورا اندر فشار / تا شود زار و نزار از انتظار\nآنگه ار خاکش دهم از راه من / در رباید هم‌چو گلبرگ از چمن\nاین به من بگذار که استادم درین / گر تقاضاگر بود هر آتشین\nاز ثریا گر بپرد تا ثری / نرم گردد چون ببیند او مرا\nگفت سلطانش برو فرمان تراست / لیک شادش کن که نیکوگوی ماست\nگفت او را و دو صد اومیدلیس / تو به من بگذار این بر من نویس\nپس فکندش صاحب اندر انتظار / شد زمستان و دی و آمد بهار\nشاعر اندر انتظارش پیر شد / پس زبون این غم و تدبیر شد\nگفت اگر زر نه که دشنامم دهی / تا رهد جانم ترا باشم رهی\nانتظارم کشت باری گو برو / تا رهد این جان مسکین از گرو\nبعد از آنش داد ربع عشر آن / ماند شاعر اندر اندیشهٔ گران\nکانچنان نقد و چنان بسیار بود / این که دیر اشکفت دستهٔ خار بود\nپس بگفتندش که آن دستور راد / رفت از دنیا خدا مزدت دهاد\nکه مضاعف زو همی‌شد آن عطا / کم همی‌افتاد بخشش را خطا\nاین زمان او رفت و احسان را ببرد / او نمرد الحق بلی احسان بمرد\nرفت از ما صاحب راد و رشید / صاحب سلاخ درویشان رسید\nرو بگیر این را و زینجا شب گریز / تا نگیرد با تو این صاحب‌ستیز\nما به صد حیلت ازو این هدیه را / بستدیم ای بی‌خبر از جهد ما\nرو بایشان کرد و گفت ای مشفقان / از کجا آمد بگویید این عوان\nچیست نام این وزیر جامه‌کن / قوم گفتندش که نامش هم حسن\nگفت یا رب نام آن و نام این / چون یکی آمد دریغ ای رب دین\nآن حسن نامی که از یک کلک او / صد وزیر و صاحب آید جودخو\nاین حسن کز ریش زشت این حسن / می‌توان بافید ای جان صد رسن\nبر چنین صاحب چو شه اصغا کند / شاه و ملکش را ابد رسوا کند",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4047",
        "title": "بخش ۴۷ - مانستن بدرایی این وزیر دون در افساد مروت شاه به وزیر فرع",
        "content": "چند آن فرعون می‌شد نرم و رام / چون شنیدی او ز موسی آن کلام\nآن کلامی که بدادی سنگ شیر / از خوشی آن کلام بی‌نظیر\nچون بهامان که وزیرش بود او / مشورت کردی که کینش بود خو\nپس بگفتی تا کنون بودی خدیو / بنده گردی ژنده‌پوشی را بریو\nهم‌چو سنگ منجنیقی آمدی / آن سخن بر شیشه خانهٔ او زدی\nهر چه صد روز آن کلیم خوش‌خطاب / ساختی در یک‌دم او کردی خراب\nعقل تو دستور و مغلوب هواست / در وجودت ره‌زن راه خداست\nناصحی ربانیی پندت دهد / آن سخن را او به فن طرحی نهد\nکین نه بر جایست هین از جا مشو / نیست چندان با خود آ شیدا مشو\nوای آن شه که وزیرش این بود / جای هر دو دوزخ پر کین بود\nشاد آن شاهی که او را دست‌گیر / باشد اندر کار چون آصف وزیر\nشاه عادل چون قرین او شود / نام آن نور علی نور این بود\nچون سلیمان شاه و چون آصف وزیر / نور بر نورست و عنبر بر عبیر\nشاه فرعون و چو هامانش وزیر / هر دو را نبود ز بدبختی گزیر\nپس بود ظلمات بعضی فوق بعض / نه خرد یار و نه دولت روز عرض\nمن ندیدم جز شقاوت در لئام / گر تو دیدستی رسان از من سلام\nهم‌چو جان باشد شه و صاحب چو عقل / عقل فاسد روح را آرد بنقل\nآن فرشتهٔ عقل چون هاروت شد / سحرآموز دو صد طاغوت شد\nعقل جزوی را وزیر خود مگیر / عقل کل را ساز ای سلطان وزیر\nمر هوا را تو وزیر خود مساز / که برآید جان پاکت از نماز\nکین هوا پر حرص و حالی‌بین بود / عقل را اندیشه یوم دین بود\nعقل را دو دیده در پایان کار / بهر آن گل می‌کشد او رنج خار\nکه نفرساید نریزد در خزان / باد هر خرطوم اخشم دور از آن",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4048",
        "title": "بخش ۴۸ - نشستن دیو بر مقام سلیمان علیه‌السلام و تشبه کردن او به ک",
        "content": "ورچه عقلت هست با عقل دگر / یار باش و مشورت کن ای پدر\nبا دو عقل از بس بلاها وا رهی / پای خود بر اوج گردونها نهی\nدیو گر خود را سلیمان نام کرد / ملک برد و مملکت را رام کرد\nصورت کار سلیمان دیده بود / صورت اندر سر دیوی می‌نمود\nخلق گفتند این سلیمان بی‌صفاست / از سلیمان تا سلیمان فرقهاست\nاو چو بیداریست این هم‌چون وسن / هم‌چنانک آن حسن با این حسن\nدیو می‌گفتی که حق بر شکل من / صورتی کردست خوش بر اهرمن\nدیو را حق صورت من داده است / تا نیندازد شما را او بشست\nگر پدید آید به دعوی زینهار / صورت او را مدارید اعتبار\nدیوشان از مکر این می‌گفت لیک / می‌نمود این عکس در دلهای نیک\nنیست بازی با ممیز خاصه او / که بود تمییز و عقلش غیب‌گو\nهیچ سحر و هیچ تلبیس و دغل / می‌نبندد پرده بر اهل دول\nپس همی گفتند با خود در جواب / بازگونه می‌روی ای کژ خطاب\nبازگونه رفت خواهی همچنین / سوی دوزخ اسفل اندر سافلین\nاو اگر معزول گشتست و فقیر / هست در پیشانیش بدر منیر\nتو اگر انگشتری را برده‌ای / دوزخی چون زمهریر افسرده‌ای\nما ببوش و عارض و طاق و طرنب / سر کجا که خود همی ننهیم سنب\nور به غفلت ما نهیم او را جبین / پنجهٔ مانع برآید از زمین\nکه منه آن سر مرین سر زیر را / هین مکن سجده مرین ادبار را\nکردمی من شرح این بس جان‌فزا / گر نبودی غیرت و رشک خدا\nهم قناعت کن تو بپذیر این قدر / تا بگویم شرح این وقتی دگر\nنام خود کرده سلیمان نبی / روی‌پوشی می‌کند بر هر صبی\nدر گذر از صورت و از نام خیز / از لقب وز نام در معنی گریز\nپس بپرس از حد او وز فعل او / در میان حد و فعل او را بجو",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4049",
        "title": "بخش ۴۹ - درآمدن سلیمان علیه‌السلام هر روز در مسجد اقصی بعد از تما",
        "content": "هر صباحی چون سلیمان آمدی / خاضع اندر مسجد اقصی شدی\nنوگیاهی رسته دیدی اندرو / پس بگفتی نام و نفع خود بگو\nتو چه دارویی چیی نامت چیست / تو زیان کی و نفعت بر کیست\nپس بگفتی هر گیاهی فعل و نام / که من آن را جانم و این را حمام\nمن مرین را زهرم و او را شکر / نام من اینست بر لوح از قدر\nپس طبیبان از سلیمان زان گیا / عالم و دانا شدندی مقتدی\nتا کتبهای طبیبی ساختند / جسم را از رنج می‌پرداختند\nاین نجوم و طب وحی انبیاست / عقل و حس را سوی بی‌سو ره کجاست\nعقل جزوی عقل استخراج نیست / جز پذیرای فن و محتاج نیست\nقابل تعلیم و فهمست این خرد / لیک صاحب وحی تعلیمش دهد\nجمله حرفتها یقین از وحی بود / اول او لیک عقل آن را فزود\nهیچ حرفت را ببین کین عقل ما / تاند او آموختن بی‌اوستا\nگرچه اندر مکر موی‌اشکاف بد / هیچ پیشه رام بی‌استا نشد\nدانش پیشه ازین عقل ار بدی / پیشهٔ بی‌اوستا حاصل شدی",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4050",
        "title": "بخش ۵۰ - آموختن پیشه گورکنی قابیل از زاغ پیش از آنک در عالم علم گ",
        "content": "کندن گوری که کمتر پیشه بود / کی ز فکر و حیله و اندیشه بود\nگر بدی این فهم مر قابیل را / کی نهادی بر سر او هابیل را\nکه کجا غایب کنم این کشته را / این به خون و خاک در آغشته را\nدید زاغی زاغ مرده در دهان / بر گرفته تیز می‌آمد چنان\nاز هوا زیر آمد و شد او به فن / از پی تعلیم او را گورکن\nپس به چنگال از زمین انگیخت گرد / زود زاغ مرده را در گور کرد\nدفن کردش پس بپوشیدش به خاک / زاغ از الهام حق بد علم‌ناک\nگفت قابیل آه شه بر عقل من / که بود زاغی ز من افزون به فن\nعقل کل را گفت مازاغ البصر / عقل جزوی می‌کند هر سو نظر\nعقل مازاغ است نور خاصگان / عقل زاغ استاد گور مردگان\nجان که او دنبالهٔ زاغان پرد / زاغ او را سوی گورستان برد\nهین مدو اندر پی نفس چو زاغ / کو به گورستان برد نه سوی باغ\nگر روی رو در پی عنقای دل / سوی قاف و مسجد اقصای دل\nنوگیاهی هر دم ز سودای تو / می‌دمد در مسجد اقصای تو\nتو سلیمان‌وار داد او بده / پی بر از وی پای رد بر وی منه\nزانک حال این زمین با ثبات / باز گوید با تو انواع نبات\nدر زمین گر نیشکر ور خود نیست / ترجمان هر زمین نبت ویست\nپس زمین دل که نبتش فکر بود / فکرها اسرار دل را وا نمود\nگر سخن‌کش یابم اندر انجمن / صد هزاران گل برویم چون چمن\nور سخن‌کش یابم آن دم زن به مزد / می‌گریزد نکته‌ها از دل چو دزد\nجنبش هر کس به سوی جاذبست / جذب صدق نه چو جذب کاذبست\nمی‌روی گه گمره و گه در رشد / رشته پیدا نه و آنکت می‌کشد\nاشتر کوری مهار تو رهین / تو کشش می‌بین مهارت را مبین\nگر شدی محسوس جذاب و مهار / پس نماندی این جهان دارالغرار\nگبر دیدی کو پی سگ می‌رود / سخرهٔ دیو ستنبه می‌شود\nدر پی او کی شدی مانند حیز / پی خود را واکشیدی گبر نیز\nگاو گر واقف ز قصابان بدی / کی پی ایشان بدان دکان شدی\nیا بخوردی از کف ایشان سبوس / یا بدادی شیرشان از چاپلوس\nور بخوردی کی علف هضمش شدی / گر ز مقصود علف واقف بدی\nپس ستون این جهان خود غفلتست / چیست دولت کین دوادو با لتست\nاولش دو دو به آخر لت بخور / جز درین ویرانه نبود مرگ خر\nتو به جد کاری که بگرفتی به دست / عیبش این دم بر تو پوشیده شدست\nزان همی تانی بدادن تن به کار / که بپوشید از تو عیبش کردگار\nهمچنین هر فکر که گرمی در آن / عیب آن فکرت شدست از تو نهان\nبر تو گر پیدا شدی زو عیب و شین / زو رمیدی جانت بعد المشرقین\nحال که آخر زو پشیمان می‌شوی / گر بود این حال اول کی دوی\nپس بپوشید اول آن بر جان ما / تا کنیم آن کار بر وفق قضا\nچون قضا آورد حکم خود پدید / چشم وا شد تا پشیمانی رسید\nاین پشیمانی قضای دیگرست / این پشیمانی بهل حق را پرست\nور کنی عادت پشیمان خور شوی / زین پشیمانی پشیمان‌تر شوی\nنیم عمرت در پریشانی رود / نیم دیگر در پشیمانی رود\nترک این فکر و پریشانی بگو / حال و یار و کار نیکوتر بجو\nور نداری کار نیکوتر به دست / پس پشیمانیت بر فوت چه است\nگر همی دانی ره نیکو پرست / ور ندانی چون بدانی کین به دست\nبد ندانی تا ندانی نیک را / ضد را از ضد توان دید ای فتی\nچون ز ترک فکر این عاجز شدی / از گناه آنگاه هم عاجز بدی\nچون بدی عاجز پشیمانی ز چیست / عاجزی را باز جو کز جذب کیست\nعاجزی بی‌قادری اندر جهان / کس ندیدست و نباشد این بدان\nهمچنین هر آرزو که می‌بری / تو ز عیب آن حجابی اندری\nور نمودی علت آن آرزو / خود رمیدی جان تو زان جست و جو\nگر نمودی عیب آن کار او ترا / کس نبردی کش کشان آن سو ترا\nوان دگر کار کز آن هستی نفور / زان بود که عیبش آمد در ظهور\nای خدای رازدان خوش‌سخن / عیب کار بد ز ما پنهان مکن\nعیب کار نیک را منما به ما / تا نگردیم از روش سرد و هبا\nهم بر آن عادت سلیمان سنی / رفت در مسجد میان روشنی\nقاعدهٔ هر روز را می‌جست شاه / که ببیند مسجد اندر نو گیاه\nدل ببیند سر بدان چشم صفی / آن حشایش که شد از عامه خفی",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4051",
        "title": "بخش ۵۱ - قصهٔ صوفی کی در میان گلستان سر به زانو مراقب بود یارانش ",
        "content": "صوفیی در باغ از بهر گشاد / صوفیانه روی بر زانو نهاد\nپس فرو رفت او به خود اندر نغول / شد ملول از صورت خوابش فضول\nکه چه خسپی آخر اندر رز نگر / این درختان بین و آثار و خضر\nامر حق بشنو که گفتست انظروا / سوی این آثار رحمت آر رو\nگفت آثارش دلست ای بوالهوس / آن برون آثار آثارست و بس\nباغها و سبزه‌ها در عین جان / بر برون عکسش چو در آب روان\nآن خیال باغ باشد اندر آب / که کند از لطف آب آن اضطراب\nباغها و میوه‌ها اندر دلست / عکس لطف آن برین آب و گلست\nگر نبودی عکس آن سرو سرور / پس نخواندی ایزدش دار الغرور\nاین غرور آنست یعنی این خیال / هست از عکس دل و جان رجال\nجمله مغروران برین عکس آمده / بر گمانی کین بود جنت‌کده\nمی‌گریزند از اصول باغها / بر خیالی می‌کنند آن لاغها\nچونک خواب غفلت آیدشان به سر / راست بینند و چه سودست آن نظر\nبس به گورستان غریو افتاد و آه / تا قیامت زین غلط وا حسرتاه\nای خنک آن را که پیش از مرگ مرد / یعنی او از اصل این رز بوی برد",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4052",
        "title": "بخش ۵۲ - قصهٔ رستن خروب در گوشهٔ مسجد اقصی و غمگین شدن سلیمان علی",
        "content": "پس سلیمان دید اندر گوشه‌ای / نوگیاهی رسته هم‌چون خوشه‌ای\nدید بس نادر گیاهی سبز و تر / می‌ربود آن سبزیش نور از بصر\nپس سلامش کرد در حال آن حشیش / او جوابش گفت و بشکفت از خوشیش\nگفت نامت چیست برگو بی‌دهان / گفت خروبست ای شاه جهان\nگفت اندر تو چه خاصیت بود / گفت من رستم مکان ویران شود\nمن که خروبم خراب منزلم / هادم بنیاد این آب و گلم\nپس سلیمان آن زمان دانست زود / که اجل آمد سفر خواهد نمود\nگفت تا من هستم این مسجد یقین / در خلل ناید ز آفات زمین\nتا که من باشم وجود من بود / مسجداقصی مخلخل کی شود\nپس که هدم مسجد ما بی‌گمان / نبود الا بعد مرگ ما بدان\nمسجدست آن دل که جسمش ساجدست / یار بد خروب هر جا مسجدست\nیار بد چون رست در تو مهر او / هین ازو بگریز و کم کن گفت وگو\nبرکن از بیخش که گر سر بر زند / مر ترا و مسجدت را بر کند\nعاشقا خروب تو آمد کژی / هم‌چو طفلان سوی کژ چون می‌غژی\nخویش مجرم دان و مجرم گو مترس / تا ندزدد از تو آن استاد درس\nچون بگویی جاهلم تعلیم ده / این چنین انصاف از ناموس به\nاز پدر آموز ای روشن‌جبین / ربنا گفت و ظلمنا پیش ازین\nنه بهانه کرد و نه تزویر ساخت / نه لوای مکر و حیلت بر فراخت\nباز آن ابلیس بحث آغاز کرد / که بدم من سرخ رو کردیم زرد\nرنگ رنگ تست صباغم توی / اصل جرم و آفت و داغم توی\nهین بخوان رب بما اغویتنی / تا نگردی جبری و کژ کم تنی\nبر درخت جبر تا کی بر جهی / اختیار خویش را یک‌سو نهی\nهم‌چو آن ابلیس و ذریات او / با خدا در جنگ و اندر گفت و گو\nچون بود اکراه با چندان خوشی / که تو در عصیان همی دامن کشی\nآن‌چنان خوش کس رود در مکرهی / کس چنان رقصان دود در گم‌رهی\nبیست مرده جنگ می‌کردی در آن / کت همی‌دادند پند آن دیگران\nکه صواب اینست و راه اینست و بس / کی زند طعنه مرا جز هیچ‌کس\nکی چنین گوید کسی کو مکر هست / چون چنین جنگد کسی کو بی‌رهست\nهر چه نفست خواست داری اختیار / هر چه عقلت خواست آری اضطرار\nداند او کو نیک‌بخت و محرمست / زیرکی ز ابلیس و عشق از آدمست\nزیرکی سباحی آمد در بحار / کم رهد غرقست او پایان کار\nهل سباحت را رها کن کبر و کین / نیست جیحون نیست جو دریاست این\nوانگهان دریای ژرف بی‌پناه / در رباید هفت دریا را چو کاه\nعشق چون کشتی بود بهر خواص / کم بود آفت بود اغلب خلاص\nزیرکی بفروش و حیرانی بخر / زیرکی ظنست و حیرانی نظر\nعقل قربان کن به پیش مصطفی / حسبی الله گو که الله‌ام کفی\nهم‌چو کنعان سر ز کشتی وا مکش / که غرورش داد نفس زیرکش\nکه برآیم بر سر کوه مشید / منت نوحم چرا باید کشید\nچون رمی از منتش بر جان ما / چونک شکر و منتش گوید خدا\nتو چه دانی ای غرارهٔ پر حسد / منت او را خدا هم می‌کشد\nکاشکی او آشنا ناموختی / تا طمع در نوح و کشتی دوختی\nکاش چون طفل از حیل جاهل بدی / تا چو طفلان چنگ در مادر زدی\nیا به علم نقل کم بودی ملی / علم وحی دل ربودی از ولی\nبا چنین نوری چو پیش آری کتاب / جان وحی آسای تو آرد عتاب\nچون تیمم با وجود آب دان / علم نقلی با دم قطب زمان\nخویش ابله کن تبع می‌رو سپس / رستگی زین ابلهی یابی و بس\nاکثر اهل الجنه البله ای پسر / بهر این گفتست سلطان البشر\nزیرکی چون کبر و باد انگیز تست / ابلهی شو تا بماند دل درست\nابلهی نه کو به مسخرگی دوتوست / ابلهی کو واله و حیران هوست\nابلهان‌اند آن زنان دست بر / از کف ابله وز رخ یوسف نذر\nعقل را قربان کن اندر عشق دوست / عقلها باری از آن سویست کوست\nعقلها آن سو فرستاده عقول / مانده این سو که نه معشوقست گول\nزین سر از حیرت گر این عقلت رود / هر سو مویت سر و عقلی شود\nنیست آن سو رنج فکرت بر دماغ / که دماغ و عقل روید دشت و باغ\nسوی دشت از دشت نکته بشنوی / سوی باغ آیی شود نخلت روی\nاندرین ره ترک کن طاق و طرنب / تا قلاوزت نجنبد تو مجنب\nهر که او بی سر بجنبد دم بود / جنبشش چون جنبش کزدم بود\nکژرو و شب کور و زشت و زهرناک / پیشهٔ او خستن اجسام پاک\nسر بکوب آن را که سرش این بود / خلق و خوی مستمرش این بود\nخود صلاح اوست آن سر کوفتن / تا رهد جان‌ریزه‌اش زان شوم‌تن\nواستان آن دست دیوانه سلاح / تا ز تو راضی شود عدل و صلاح\nچون سلاحش هست و عقلش نه ببند / دست او را ورنه آرد صد گزند",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4053",
        "title": "بخش ۵۳ - بیان آنک حصول علم و مال و جاه بدگوهران را فضیحت اوست و چ",
        "content": "بدگهر را علم و فن آموختن / دادن تیغی به دست راه‌زن\nتیغ دادن در کف زنگی مست / به که آید علم ناکس را به دست\nعلم و مال و منصب و جاه و قران / فتنه آمد در کف بدگوهران\nپس غزا زین فرض شد بر مؤمنان / تا ستانند از کف مجنون سنان\nجان او مجنون تنش شمشیر او / واستان شمشیر را زان زشت‌خو\nآنچ منصب می‌کند با جاهلان / از فضیحت کی کند صد ارسلان\nعیب او مخفیست چون آلت بیافت / مارش از سوراخ بر صحرا شتافت\nجمله صحرا مار و کزدم پر شود / چونک جاهل شاه حکم مر شود\nمال و منصب ناکسی که آرد به دست / طالب رسوایی خویش او شدست\nیا کند بخل و عطاها کم دهد / یا سخا آرد بنا موضع نهد\nشاه را در خانهٔ بیذق نهد / این چنین باشد عطا که احمق دهد\nحکم چون در دست گمراهی فتاد / جاه پندارید در چاهی فتاد\nراه نمی‌داند قلاووزی کند / جان زشت او جهان‌سوزی کند\nطفل راه فقر چون پیری گرفت / پی‌روان را غول ادباری گرفت\nکه بیا تا ماه بنمایم ترا / ماه را هرگز ندید آن بی‌صفا\nچون نمایی چون ندیدستی به عمر / عکس مه در آب هم ای خام غمر\nاحمقان سرور شدستند و ز بیم / عاقلان سرها کشیده در گلیم",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4054",
        "title": "بخش ۵۴ - تفسیر یا ایها المزمل",
        "content": "خواند مزمل نبی را زین سبب / که برون آ از گلیم ای بوالهرب\nسر مکش اندر گلیم و رو مپوش / که جهان جسمیست سرگردان تو هوش\nهین مشو پنهان ز ننگ مدعی / که تو داری شمع وحی شعشعی\nهین قم اللیل که شمعی ای همام / شمع اندر شب بود اندر قیام\nبی‌فروغت روز روشن هم شبست / بی‌پناهت شیر اسیر ارنبست\nباش کشتیبان درین بحر صفا / که تو نوح ثانیی ای مصطفی\nره شناسی می‌بباید با لباب / هر رهی را خاصه اندر راه آب\nخیز بنگر کاروان ره‌زده / هر طرف غولیست کشتیبان شده\nخضر وقتی غوث هر کشتی توی / هم‌چو روح‌الله مکن تنها روی\nپیش این جمعی چو شمع آسمان / انقطاع و خلوت آری را بمان\nوقت خلوت نیست اندر جمع آی / ای هدی چون کوه قاف و تو همای\nبدر بر صدر فلک شد شب روان / سیر را نگذارد از بانگ سگان\nطاعنان هم‌چون سگان بر بدر تو / بانگ می‌دارند سوی صدر تو\nاین سگان کرند از امر انصتوا / از سفه و عوع کنان بر بدر تو\nهین بمگذار ای شفا رنجور را / تو ز خشم کر عصای کور را\nنه تو گفتی قاید اعمی به راه / صد ثواب و اجر یابد از اله\nهر که او چل گام کوری را کشد / گشت آمرزیده و یابد رشد\nپس بکش تو زین جهان بی‌قرار / جوق کوران را قطار اندر قطار\nکار هادی این بود تو هادیی / ماتم آخر زمان را شادیی\nهین روان کن ای امام المتقین / این خیال‌اندیشگان را تا یقین\nهر که در مکر تو دارد دل گرو / گردنش را من زنم تو شاد رو\nبر سر کوریش کوریها نهم / او شکر پندارد و زهرش دهم\nعقلها از نور من افروختند / مکرها از مکر من آموختند\nچیست خود آلاجق آن ترکمان / پیش پای نره پیلان جهان\nآن چراغ او به پیش صرصرم / خود چه باشد ای مهین پیغامبرم\nخیز در دم تو بصور سهمناک / تا هزاران مرده بر روید ز خاک\nچون تو اسرافیل وقتی راست‌خیز / رستخیزی ساز پیش از رستخیز\nهر که گوید کو قیامت ای صنم / خویش بنما که قیامت نک منم\nدر نگر ای سایل محنت‌زده / زین قیامت صد جهان افزون شده\nور نباشد اهل این ذکر و قنوت / پس جواب الاحمق ای سلطان سکوت\nز آسمان حق سکوت آید جواب / چون بود جانا دعا نامستجاب\nای دریغا وقت خرمنگاه شد / لیک روز از بخت ما بیگاه شد\nوقت تنگست و فراخی این کلام / تنگ می‌آید برو عمر دوام\nنیزه‌بازی اندرین کوه‌های تنگ / نیزه‌بازان را همی آرد به تنگ\nوقت تنگ و خاطر و فهم عوام / تنگ‌تر صد ره ز وقت است ای غلام\nچون جواب احمق آمد خامشی / این درازی در سخن چون می‌کشی\nاز کمال رحمت و موج کرم / می‌دهد هر شوره را باران و نم",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4055",
        "title": "بخش ۵۵ - در بیان آنک ترک الجواب جواب مقرر این سخن کی جواب الاحمق ",
        "content": "بود شاهی بود او را بنده‌ای / مرده عقلی بود و شهوت‌زنده‌ای\nخرده‌های خدمتش بگذاشتی / بد سگالیدی نکو پنداشتی\nگفت شاهنشه جرااش کم کنید / ور بجنگد نامش از خط بر زنید\nعقل او کم بود و حرص او فزون / چون جرا کم دید شد تند و حرون\nعقل بودی گرد خود کردی طواف / تا بدیدی جرم خود گشتی معاف\nچون خری پابسته تندد از خری / هر دو پایش بسته گردد بر سری\nپس بگوید خر که یک بندم بست / خود مدان کان دو ز فعل آن خسست",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4056",
        "title": "بخش ۵۶ - در تفسیر این حدیث مصطفی علیه‌السلام کی ان الله تعالی خلق",
        "content": "در حدیث آمد که یزدان مجید / خلق عالم را سه گونه آفرید\nیک گره را جمله عقل و علم و جود / آن فرشته‌ست او نداند جز سجود\nنیست اندر عنصرش حرص و هوا / نور مطلق زنده از عشق خدا\nیک گروه دیگر از دانش تهی / هم‌چو حیوان از علف در فربهی\nاو نبیند جز که اصطبل و علف / از شقاوت غافلست و از شرف\nاین سوم هست آدمی‌زاد و بشر / نیم او ز افرشته و نیمیش خر\nنیم خر خود مایل سفلی بود / نیم دیگر مایل عقلی بود\nآن دو قوم آسوده از جنگ و حراب / وین بشر با دو مخالف در عذاب\nوین بشر هم ز امتحان قسمت شدند / آدمی شکلند و سه امت شدند\nیک گره مستغرق مطلق شدست / هم‌چو عیسی با ملک ملحق شدست\nنقش آدم لیک معنی جبرئیل / رسته از خشم و هوا و قال و قیل\nاز ریاضت رسته وز زهد و جهاد / گوییا از آدمی او خود نزاد\nقسم دیگر با خران ملحق شدند / خشم محض و شهوت مطلق شدند\nوصف جبریلی دریشان بود رفت / تنگ بود آن خانه و آن وصف زفت\nمرده گردد شخص کو بی‌جان شود / خر شود چون جان او بی‌آن شود\nزانک جانی کان ندارد هست پست / این سخن حقست و صوفی گفته است\nاو ز حیوانها فزون‌تر جان کند / در جهان باریک کاریها کند\nمکر و تلبیسی که او داند تنید / آن ز حیوان دیگر ناید پدید\nجامه‌های زرکشی را بافتن / درها از قعر دریا یافتن\nخرده‌کاریهای علم هندسه / یا نجوم و علم طب و فلسفه\nکه تعلق با همین دنیاستش / ره به هفتم آسمان بر نیستش\nاین همه علم بنای آخرست / که عماد بود گاو و اشترست\nبهر استبقای حیوان چند روز / نام آن کردند این گیجان رموز\nعلم راه حق و علم منزلش / صاحب دل داند آن را با دلش\nپس درین ترکیب حیوان لطیف / آفرید و کرد با دانش الیف\nنام کالانعام کرد آن قوم را / زانک نسبت کو بیقظه نوم را\nروح حیوانی ندارد غیر نوم / حسهای منعکس دارند قوم\nیقظه آمد نوم حیوانی نماند / انعکاس حس خود از لوح خواند\nهم‌چو حس آنک خواب او را ربود / چون شد او بیدار عکسیت نمود\nلاجرم اسفل بود از سافلین / ترک او کن لا احب الافلین",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4057",
        "title": "بخش ۵۷ - در تفسیر این آیت کی و اما الذین فی قلوبهم مرض فزادتهم رج",
        "content": "زانک استعداد تبدیل و نبرد / بودش از پستی و آن را فوت کرد\nباز حیوان را چو استعداد نیست / عذر او اندر بهیمی روشنیست\nزو چو استعداد شد کان رهبرست / هر غذایی کو خورد مغز خرست\nگر بلادر خورد او افیون شود / سکته و بی‌عقلیش افزون شود\nماند یک قسم دگر اندر جهاد / نیم حیوان نیم حی با رشاد\nروز و شب در جنگ و اندر کش‌مکش / کرده چالیش آخرش با اولش",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4058",
        "title": "بخش ۵۸ - چالیش عقل با نفس هم چون تنازع  مجنون با ناقه میل مجنون  ",
        "content": "هم‌چو مجنون‌اند و چون ناقه‌ش یقین / می‌کشد آن پیش و این واپس به کین\nمیل مجنون پیش آن لیلی روان / میل ناقه پس پی کره دوان\nیک دم ار مجنون ز خود غافل بدی / ناقه گردیدی و واپس آمدی\nعشق و سودا چونک پر بودش بدن / می‌نبودش چاره از بی‌خود شدن\nآنک او باشد مراقب عقل بود / عقل را سودای لیلی در ربود\nلیک ناقه بس مراقب بود و چست / چون بدیدی او مهار خویش سست\nفهم کردی زو که غافل گشت و دنگ / رو سپس کردی به کره بی‌درنگ\nچون به خود باز آمدی دیدی ز جا / کو سپس رفتست بس فرسنگها\nدر سه روزه ره بدین احوالها / ماند مجنون در تردد سالها\nگفت ای ناقه چو هر دو عاشقیم / ما دو ضد پس همره نالایقیم\nنیستت بر وفق من مهر و مهار / کرد باید از تو صحبت اختیار\nاین دو همره یکدگر را راه‌زن / گمره آن جان کو فرو ناید ز تن\nجان ز هجر عرش اندر فاقه‌ای / تن ز عشق خاربن چون ناقه‌ای\nجان گشاید سوی بالا بالها / در زده تن در زمین چنگالها\nتا تو با من باشی ای مردهٔ وطن / پس ز لیلی دور ماند جان من\nروزگارم رفت زین گون حالها / هم‌چو تیه و قوم موسی سالها\nخطوتینی بود این ره تا وصال / مانده‌ام در ره ز شستت شصت سال\nراه نزدیک و بماندم سخت دیر / سیر گشتم زین سواری سیرسیر\nسرنگون خود را از اشتر در فکند / گفت سوزیدم ز غم تا چندچند\nتنگ شد بر وی بیابان فراخ / خویشتن افکند اندر سنگلاخ\nآنچنان افکند خود را سخت زیر / که مخلخل گشت جسم آن دلیر\nچون چنان افکند خود را سوی پست / از قضا آن لحظه پایش هم شکست\nپای را بر بست و گفتا گو شوم / در خم چوگانش غلطان می‌روم\nزین کند نفرین حکیم خوش‌دهن / بر سواری کو فرو ناید ز تن\nعشق مولی کی کم از لیلی بود / گوی گشتن بهر او اولی بود\nگوی شو می‌گرد بر پهلوی صدق / غلط غلطان در خم چوگان عشق\nکین سفر زین پس بود جذب خدا / وان سفر بر ناقه باشد سیر ما\nاین چنین سیریست مستثنی ز جنس / کان فزود از اجتهاد جن و انس\nاین چنین جذبیست نی هر جذب عام / که نهادش فضل احمد والسلام",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4059",
        "title": "بخش ۵۹ - نوشتن آن غلام قصهٔ شکایت نقصان اجری سوی پادشاه",
        "content": "قصه کوته کن برای آن غلام / که سوی شه بر نوشتست او پیام\nقصه پر جنگ و پر هستی و کین / می‌فرستد پیش شاه نازنین\nکالبد نامه‌ست اندر وی نگر / هست لایق شاه را آنگه ببر\nگوشه‌ای رو نامه را بگشا بخوان / بین که حرفش هست در خورد شهان\nگر نباشد درخور آن را پاره کن / نامهٔ دیگر نویس و چاره کن\nلیک فتح نامهٔ تن زپ مدان / ورنه هر کس سر دل دیدی عیان\nنامه بگشادن چه دشوارست و صعب / کار مردانست نه طفلان کعب\nجمله بر فهرست قانع گشته‌ایم / زانک در حرص و هوا آغشته‌ایم\nباشد آن فهرست دامی عامه را / تا چنان دانند متن نامه را\nباز کن سرنامه را گردن متاب / زین سخن والله اعلم بالصواب\nهست آن عنوان چو اقرار زبان / متن نامهٔ سینه را کن امتحان\nکه موافق هست با اقرار تو / تا منافق‌وار نبود کار تو\nچون جوالی بس گرانی می‌بری / زان نباید کم که در وی بنگری\nکه چه داری در جوال از تلخ و خوش / گر همی ارزد کشیدن را بکش\nورنه خالی کن جوالت را ز سنگ / باز خر خود را ازین بیگار و ننگ\nدر جوال آن کن که می‌باید کشید / سوی سلطانان و شاهان رشید",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4060",
        "title": "بخش ۶۰ - حکایت آن فقیه با دستار بزرگ و  آنک بربود دستارش و بانگ م",
        "content": "یک فقیهی ژنده‌ها در چیده بود / در عمامهٔ خویش در پیچیده بود\nتا شود زفت و نماید آن عظیم / چون در آید سوی محفل در حطیم\nژنده‌ها از جامه‌ها پیراسته / ظاهرا دستار از آن آراسته\nظاهر دستار چون حلهٔ بهشت / چون منافق اندرون رسوا و زشت\nپاره پاره دلق و پنبه و پوستین / در درون آن عمامه بد دفین\nروی سوی مدرسه کرده صبوح / تا بدین ناموس یابد او فتوح\nدر ره تاریک مردی جامه کن / منتظر استاده بود از بهر فن\nدر ربود او از سرش دستار را / پس دوان شد تا بسازد کار را\nپس فقیهش بانگ برزد کای پسر / باز کن دستار را آنگه ببر\nاین چنین که چار پره می‌پری / باز کن آن هدیه را که می‌بری\nباز کن آن را به دست خود بمال / آنگهان خواهی ببر کردم حلال\nچونک بازش کرد آنک می‌گریخت / صد هزاران ژنده اندر ره بریخت\nزان عمامهٔ زفت نابایست او / ماند یک گز کهنه‌ای در دست او\nبر زمین زد خرقه را کای بی‌عیار / زین دغل ما را بر آوردی ز کار",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4061",
        "title": "بخش ۶۱ - نصیحت دنیا اهل دنیا را به زبان حال و بی‌وفایی خود را نمو",
        "content": "گفت بنمودم دغل لیکن ترا / از نصیحت باز گفتم ماجرا\nهم‌چنین دنیا اگر چه خوش شکفت / بانگ زد هم بی‌وفایی خویش گفت\nاندرین کون و فساد ای اوستاد / آن دغل کون و نصیحت آن فساد\nکون می‌گوید بیا من خوش‌پیم / وآن فسادش گفته رو من لا شی‌ام\nای ز خوبی بهاران لب گزان / بنگر آن سردی و زردی خزان\nروز دیدی طلعت خورشید خوب / مرگ او را یاد کن وقت غروب\nبدر را دیدی برین خوش چار طاق / حسرتش را هم ببین اندر محاق\nکودکی از حسن شد مولای خلق / بعد فردا شد خرف رسوای خلق\nگر تن سیمین‌تنان کردت شکار / بعد پیری بین تنی چون پنبه‌زار\nای بدیده لوتهای چرب خیز / فضلهٔ آن را ببین در آب‌ریز\nمر خبث را گو که آن خوبیت کو / بر طبق آن ذوق و آن نغزی و بو\nگوید او آن دانه بد من دام آن / چون شدی تو صید شد دانه نهان\nبس انامل رشک استادان شده / در صناعت عاقبت لرزان شده\nنرگس چشم خمار هم‌چو جان / آخر اعمش بین و آب از وی چکان\nحیدری کاندر صف شیران رود / آخر او مغلوب موشی می‌شود\nطبع تیز دوربین محترف / چون خر پیرش ببین آخر خرف\nزلف جعد مشکبار عقل‌بر / آخرا چون دم زشت خنگ خر\nخوش ببین کونش ز اول باگشاد / وآخر آن رسواییش بین و فساد\nزانک او بنمود پیدا دام را / پیش تو بر کند سبلت خام را\nپس مگو دنیا به تزویرم فریفت / ورنه عقل من ز دامش می‌گریخت\nطوق زرین و حمایل بین هله / غل و زنجیری شدست و سلسله\nهمچنین هر جزو عالم می‌شمر / اول و آخر در آرش در نظر\nهر که آخربین‌تر او مسعودتر / هر که آخربین‌تر او مطرودتر\nروی هر یک چون مه فاخر ببین / چونک اول دیده شد آخر ببین\nتا نباشی هم‌چو ابلیس اعوری / نیم بیند نیم نی چون ابتری\nدید طین آدم و دینش ندید / این جهان دید آن جهان‌بینش ندید\nفضل مردان بر زنان ای بو شجاع / نیست بهر قوت و کسب و ضیاع\nورنه شیر و پیل را بر آدمی / فضل بودی بهر قوت ای عمی\nفضل مردان بر زن ای حالی‌پرست / زان بود که مرد پایان بین‌ترست\nمرد کاندر عاقبت‌بینی خمست / او ز اهل عاقبت چون زن کمست\nاز جهان دو بانگ می‌آید به ضد / تا کدامین را تو باشی مستعد\nآن یکی بانگش نشور اتقیا / وان یکی بانگش فریب اشقیا\nمن شکوفهٔ خارم ای خوش گرمدار / گل بریزد من بمانم شاخ خار\nبانگ اشکوفه‌ش که اینک گل‌فروش / بانگ خار او که سوی ما مکوش\nاین پذیرفتی بماندی زان دگر / که محب از ضد محبوبست کر\nآن یکی بانگ این که اینک حاضرم / بانگ دیگر بنگر اندر آخرم\nحاضری‌ام هست چون مکر و کمین / نقش آخر ز آینهٔ اول ببین\nچون یکی زین دو جوال اندر شدی / آن دگر را ضد و نا درخور شدی\nای خنک آنکو ز اول آن شنید / کش عقول و مسمع مردان شنید\nخانه خالی یافت و جا را او گرفت / غیر آنش کژ نماید یا شگفت\nکوزهٔ نو کو به خود بولی کشید / آن خبث را آب نتواند برید\nدر جهان هر چیز چیزی می‌کشد / کفر کافر را و مرشد را رشد\nکهربا هم هست و مغناطیس هست / تا تو آهن یا کهی آیی بشست\nبرد مغناطیست ار تو آهنی / ور کهی بر کهربا بر می‌تنی\nآن یکی چون نیست با اخیار یار / لاجرم شد پهلوی فجار جار\nهست موسی پیش قبطی بس ذمیم / هست هامان پیش سبطی بس رجیم\nجان هامان جاذب قبطی شده / جان موسی طالب سبطی شده\nمعدهٔ خر که کشد در اجتذاب / معدهٔ آدم جذوب گندم آب\nگر تو نشناسی کسی را از ظلام / بنگر او را کوش سازیدست امام",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4062",
        "title": "بخش ۶۲ - بیان آنک عارف را غذاییست از نور حق کی ابیت عند ربی یطعمن",
        "content": "زانک هر کره پی مادر رود / تا بدان جنسیتش پیدا شود\nآدمی را شیر از سینه رسد / شیر خر از نیم زیرینه رسد\nعدل قسامست و قسمت کردنیست / این عجب که جبر نی و ظلم نیست\nجبر بودی کی پشیمانی بدی / ظلم بودی کی نگهبانی بدی\nروز آخر شد سبق فردا بود / راز ما را روز کی گنجا بود\nای بکرده اعتماد واثقی / بر دم و بر چاپلوس فاسقی\nقبه‌ای بر ساختستی از حباب / آخر آن خیمه‌ست بس واهی‌طناب\nزرق چون برقست و اندر نور آن / راه نتوانند دیدن ره‌روان\nاین جهان و اهل او بی‌حاصل‌اند / هر دو اندر بی‌وفایی یکدل‌اند\nزادهٔ دنیا چو دنیا بی‌وفاست / گرچه رو آرد به تو آن رو قفاست\nاهل آن عالم چو آن عالم ز بر / تا ابد در عهد و پیمان مستمر\nخود دو پیغمبر به هم کی ضد شدند / معجزات از همدگر کی بستدند\nکی شود پژمرده میوهٔ آن جهان / شادی عقلی نگردد اندهان\nنفس بی‌عهدست زان رو کشتنیست / او دنی و قبله‌گاه او دنیست\nنفسها را لایقست این انجمن / مرده را درخور بود گور و کفن\nنفس اگر چه زیرکست و خرده‌دان / قبله‌اش دنیاست او را مرده دان\nآب وحی حق بدین مرده رسید / شد ز خاک مرده‌ای زنده پدید\nتا نیاید وحش تو غره مباش / تو بدان گلگونهٔ طال بقاش\nبانگ و صیتی جو که آن خامل نشد / تاب خورشیدی که آن آفل نشد\nآن هنرهای دقیق و قال و قیل / قوم فرعون‌اند اجل چون آب نیل\nرونق و طاق و طرنب و سحرشان / گرچه خلقان را کشد گردن کشان\nسحرهای ساحران دان جمله را / مرگ چوبی دان که آن گشت اژدها\nجادویها را همه یک لقمه کرد / یک جهان پر شب بد آن را صبح خورد\nنور از آن خوردن نشد افزون و بیش / بل همان سانست کو بودست پیش\nدر اثر افزون شد و در ذات نی / ذات را افزونی و آفات نی\nحق ز ایجاد جهان افزون نشد / آنچ اول آن نبود اکنون نشد\nلیک افزون گشت اثر ز ایجاد خلق / در میان این دو افزونیست فرق\nهست افزونی اثر اظهار او / تا پدید آید صفات و کار او\nهست افزونی هر ذاتی دلیل / کو بود حادث به علتها علیل",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4063",
        "title": "بخش ۶۳ - تفسیر اوجس فی نفسه خیفة موسی قلنا لا تخف انک انت الا علی",
        "content": "گفت موسی سحر هم حیران‌کنیست / چون کنم کین خلق را تمییز نیست\nگفت حق تمییز را پیدا کنم / عقل بی‌تمییز را بینا کنم\nگرچه چون دریا برآوردند کف / موسیا تو غالب آیی لا تخف\nبود اندر عهده خود سحر افتخار / چون عصا شد مار آنها گشت عار\nهر کسی را دعوی حسن و نمک / سنگ مرگ آمد نمکها را محک\nسحر رفت و معجزهٔ موسی گذشت / هر دو را از بام بود افتاد طشت\nبانگ طشت سحر جز لعنت چه ماند / بانگ طشت دین به جز رفعت چه ماند\nچون محک پنهان شدست از مرد و زن / در صف آ ای قلب و اکنون لاف زن\nوقت لافستت محک چون غایبست / می‌برندت از عزیزی دست دست\nقلب می‌گوید ز نخوت هر دمم / ای زر خالص من از تو کی کمم\nزر همی‌گوید بلی ای خواجه‌تاش / لیک می‌آید محک آماده باش\nمرگ تن هدیه‌ست بر اصحاب راز / زر خالص را چه نقصانست گاز\nقلب اگر در خویش آخربین بدی / آن سیه که آخر شد او اول شدی\nچون شدی اول سیه اندر لقا / دور بودی از نفاق و از شقا\nکیمیای فضل را طالب بدی / عقل او بر زرق او غالب بدی\nچون شکسته‌دل شدی از حال خویش / جابر اشکستگان دیدی به پیش\nعاقبت را دید و او اشکسته شد / از شکسته‌بند در دم بسته شد\nفضل مسها را سوی اکسیر راند / آن زراندود از کرم محروم ماند\nای زراندوده مکن دعوی ببین / که نماند مشتریت اعمی چنین\nنور محشر چشمشان بینا کند / چشم بندی ترا رسوا کند\nبنگر آنها را که آخر دیده‌اند / حسرت جانها و رشک دیده‌اند\nبنگر آنها را که حالی دیده‌اند / سر فاسد ز اصل سر ببریده‌اند\nپیش حالی‌بین که در جهلست و شک / صبح صادق صبح کاذب هر دو یک\nصبح کاذب صد هزاران کاروان / داد بر باد هلاکت ای جوان\nنیست نقدی کش غلط‌انداز نیست / وای آن جان کش محک و گاز نیست",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4064",
        "title": "بخش ۶۴ - زجر مدعی از دعوی و امر کردن او را به متابعت",
        "content": "بو مسیلم گفت خود من احمدم / دین احمد را به فن برهم زدم\nبو مسیلم را بگو کم کن بطر / غرهٔ اول مشو آخر نگر\nاین قلاوزی مکن از حرص جمع / پس‌روی کن تا رود در پیش شمع\nشمع مقصد را نماید هم‌چو ماه / کین طرف دانه‌ست یا خود دامگاه\nگر بخواهی ور نخواهی با چراغ / دیده گردد نقش باز و نقش زاغ\nورنه این زاغان دغل افروختند / بانگ بازان سپید آموختند\nبانگ هدهد گر بیاموزد فتی / راز هدهد کو و پیغام سبا\nبانگ بر رسته ز بر بسته بدان / تاج شاهان را ز تاج هدهدان\nحرف درویشان و نکتهٔ عارفان / بسته‌اند این بی‌حیایان بر زبان\nهر هلاک امت پیشین که بود / زانک چندل را گمان بردند عود\nبودشان تمییز کان مظهر کند / لیک حرص و آز کور و کر کند\nکوری کوران ز رحمت دور نیست / کوری حرص است که آن معذور نیست\nچارمیخ شه ز رحمت دور نی / چار میخ حاسدی مغفور نی\nماهیا آخر نگر بنگر بشست / بدگلویی چشم آخربینت بست\nبا دو دیده اول و آخر ببین / هین مباش اعور چو ابلیس لعین\nاعور آن باشد که حالی دید و بس / چون بهایم بی‌خبر از بازپس\nچون دو چشم گاو در جرم تلف / هم‌چو یک چشمست کش نبود شرف\nنصف قیمت ارزد آن دو چشم او / که دو چشمش راست مسند چشم تو\nور کنی یک چشم آدم‌زاده‌ای / نصف قیمت لایقست از جاده‌ای\nزانک چشم آدمی تنها به خود / بی دو چشم یار کاری می‌کند\nچشم خر چون اولش بی آخرست / گر دو چشمش هست حکمش اعورست\nاین سخن پایان ندارد وان خفیف / می‌نویسد رقعه در طمع رغیف",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4065",
        "title": "بخش ۶۵ - بقیهٔ نوشتن آن غلام رقعه به طلب اجری",
        "content": "رفت پیش از نامه پیش مطبخی / کای بخیل از مطبخ شاه سخی\nدور ازو وز همت او کین قدر / از جری‌ام آیدش اندر نظر\nگفت بهر مصلحت فرموده است / نه برای بخل و نه تنگی دست\nگفت دهلیزیست والله این سخن / پیش شه خاکست هم زر کهن\nمطبخی ده گونه حجت بر فراشت / او همه رد کرد از حرصی که داشت\nچون جری کم آمدش در وقت چاشت / زد بسی تشنیع او سودی نداشت\nگفت قاصد می‌کنید اینها شما / گفت نه که بنده فرمانیم ما\nاین مگیر از فرع این از اصل گیر / بر کمان کم زن که از بازوست تیر\nما رمیت اذ رمیت ابتلاست / بر نبی کم نه گنه کان از خداست\nآب از سر تیره است ای خیره‌خشم / پیشتر بنگر یکی بگشای چشم\nشد ز خشم و غم درون بقعه‌ای / سوی شه بنوشت خشمین رقعه‌ای\nاندر آن رقعه ثنای شاه گفت / گوهر جود و سخای شاه سفت\nکای ز بحر و ابر افزون کف تو / در قضای حاجت حاجات‌جو\nزانک ابر آنچ دهد گریان دهد / کف تو خندان پیاپی خوان نهد\nظاهر رقعه اگر چه مدح بود / بوی خشم از مدح اثرها می‌نمود\nزان همه کار تو بی‌نورست و زشت / که تو دوری دور از نور سرشت\nرونق کار خسان کاسد شود / هم‌چو میوهٔ تازه زو فاسد شود\nرونق دنیا برآرد زو کساد / زانک هست از عالم کون و فساد\nخوش نگردد از مدیحی سینه‌ها / چونک در مداح باشد کینه‌ها\nای دل از کین و کراهت پاک شو / وانگهان الحمد خوان چالاک شو\nبر زبان الحمد و اکراه درون / از زبان تلبیس باشد یا فسون\nوانگهان گفته خدا که ننگرم / من به ظاهر من به باطن ناظرم",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4066",
        "title": "بخش ۶۶ - حکایت آن مداح کی از جهت ناموس شکر ممدوح می‌کرد و بوی اند",
        "content": "آن یکی با دلق آمد از عراق / باز پرسیدند یاران از فراق\nگفت آری بد فراق الا سفر / بود بر من بس مبارک مژده‌ور\nکه خلیفه داد ده خلعت مرا / که قرینش باد صد مدح و ثنا\nشکرها و حمدها بر می‌شمرد / تا که شکر از حد و اندازه ببرد\nپس بگفتندش که احوال نژند / بر دروغ تو گواهی می‌دهند\nتن برهنه سر برهنه سوخته / شکر را دزدیده یا آموخته\nکو نشان شکر و حمد میر تو / بر سر و بر پای بی توفیر تو\nگر زبانت مدح آن شه می‌تند / هفت اندامت شکایت می‌کند\nدر سخای آن شه و سلطان جود / مر ترا کفشی و شلواری نبود\nگفت من ایثار کردم آنچ داد / میر تقصیری نکرد از افتقاد\nبستدم جمله عطاها از امیر / بخش کردم بر یتیم و بر فقیر\nمال دادم بستدم عمر دراز / در جزا زیرا که بودم پاک‌باز\nپس بگفتندش مبارک مال رفت / چیست اندر باطنت این دود نفت\nصد کراهت در درون تو چو خار / کی بود انده نشان ابتشار\nکو نشان عشق و ایثار و رضا / گر درستست آنچ گفتی ما مضی\nخود گرفتم مال گم شد میل کو / سیل اگر بگذشت جای سیل کو\nچشم تو گر بد سیاه و جان‌فزا / گر نماند او جان‌فزا ازرق چرا\nکو نشان پاک‌بازی ای ترش / بوی لاف کژ همی‌آید خمش\nصد نشان باشد درون ایثار را / صد علامت هست نیکوکار را\nمال در ایثار اگر گردد تلف / در درون صد زندگی آید خلف\nدر زمین حق زراعت کردنی / تخمهای پاک آنگه دخل نی\nگر نروید خوشه از روضات هو / پس چه واسع باشد ارض الله بگو\nچونک این ارض فنا بی‌ریع نیست / چون بود ارض الله آن مستوسعیست\nاین زمین را ریع او خود بی‌حدست / دانه‌ای را کمترین خود هفصدست\nحمد گفتی کو نشان حامدون / نه برونت هست اثر نه اندرون\nحمد عارف مر خدا را راستست / که گواه حمد او شد پا و دست\nاز چه تاریک جسمش بر کشید / وز تک زندان دنیااش خرید\nاطلس تقوی و نور مؤتلف / آیت حمدست او را بر کتف\nوا رهیده از جهان عاریه / ساکن گلزار و عین جاریه\nبر سریر سر عالی‌همتش / مجلس و جا و مقام و رتبتش\nمقعد صدقی که صدیقان درو / جمله سر سبزند و شاد و تازه‌رو\nحمدشان چون حمد گلشن از بهار / صد نشانی دارد و صد گیر و دار\nبر بهارش چشمه و نخل و گیاه / وآن گلستان و نگارستان گواه\nشاهد شاهد هزاران هر طرف / در گواهی هم‌چو گوهر بر صدف\nبوی سر بد بیاید از دمت / وز سر و رو تابد ای لافی غمت\nبوشناسانند حاذق در مصاف / تو به جلدی های هو کم کن گزاف\nتو ملاف از مشک کان بوی پیاز / از دم تو می‌کند مکشوف راز\nگل‌شکر خوردم همی‌گویی و بوی / می‌زند از سیر که یافه مگوی\nهست دل مانندهٔ خانهٔ کلان / خانهٔ دل را نهان همسایگان\nاز شکاف روزن و دیوارها / مطلع گردند بر اسرار ما\nاز شکافی که ندارد هیچ وهم / صاحب خانه و ندارد هیچ سهم\nاز نبی بر خوان که دیو و قوم او / می‌برند از حال انسی خفیه بو\nاز رهی که انس از آن آگاه نیست / زانک زین محسوس و زین اشباه نیست\nدر میان ناقدان زرقی متن / با محک ای قلب دون لافی مزن\nمر محک را ره بود در نقد و قلب / که خدایش کرد امیر جسم و قلب\nچون شیاطین با غلیظیهای خویش / واقف‌اند از سر ما و فکر و کیش\nمسلکی دارند دزدیده درون / ما ز دزدیهای ایشان سرنگون\nدم به دم خبط و زیانی می‌کنند / صاحب نقب و شکاف روزنند\nپس چرا جان‌های روشن در جهان / بی‌خبر باشند از حال نهان\nدر سرایت کمتر از دیوان شدند / روحها که خیمه بر گردون زدند\nدیو دزدانه سوی گردون رود / از شهاب محرق او مطعون شود\nسرنگون از چرخ زیر افتد چنان / که شقی در جنگ از زخم سنان\nآن ز رشک روحهای دل‌پسند / از فلکشان سرنگون می‌افکنند\nتو اگر شلی و لنگ و کور و کر / این گمان بر روحهای مه مبر\nشرم دار و لاف کم زن جان مکن / که بسی جاسوس هست آن سوی تن",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4067",
        "title": "بخش ۶۷ - دریافتن طبیبان الهی امراض دین و دل را در سیمای مرید و بی",
        "content": "این طبیبان بدن دانش‌ورند / بر سقام تو ز تو واقف‌ترند\nتا ز قاروره همی‌بینند حال / که ندانی تو از آن رو اعتلال\nهم ز نبض و هم ز رنگ و هم ز دم / بو برند از تو بهر گونه سقم\nپس طبیبان الهی در جهان / چون ندانند از تو بی‌گفت دهان\nهم ز نبضت هم ز چشمت هم ز رنگ / صد سقم بینند در تو بی‌درنگ\nاین طبیبان نوآموزند خود / که بدین آیاتشان حاجت بود\nکاملان از دور نامت بشنوند / تا به قعر باد و بودت در دوند\nبلک پیش از زادن تو سالها / دیده باشندت ترا با حالها",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4068",
        "title": "بخش ۶۸ - مژده دادن ابویزید از زادن ابوالحسن خرقانی قدس الله روحهم",
        "content": "آن شنیدی داستان بایزید / که ز حال بوالحسن پیشین چه دید\nروزی آن سلطان تقوی می‌گذشت / با مریدان جانب صحرا و دشت\nبوی خوش آمد مر او را ناگهان / در سواد ری ز سوی خارقان\nهم بدانجا نالهٔ مشتاق کرد / بوی را از باد استنشاق کرد\nبوی خوش را عاشقانه می‌کشید / جان او از باد باده می‌چشید\nکوزه‌ای کو از یخابه پر بود / چون عرق بر ظاهرش پیدا شود\nآن ز سردی هوا آبی شدست / از درون کوزه نم بیرون نجست\nباد بوی‌آور مر او را آب گشت / آب هم او را شراب ناب گشت\nچون درو آثار مستی شد پدید / یک مرید او را از آن دم بر رسید\nپس بپرسیدش که این احوال خوش / که برونست از حجاب پنج و شش\nگاه سرخ و گاه زرد و گه سپید / می‌شود رویت چه حالست و نوید\nمی‌کشی بوی و به ظاهر نیست گل / بی‌شک از غیبست و از گلزار کل\nای تو کام جان هر خودکامه‌ای / هر دم از غیبت پیام و نامه‌ای\nهر دمی یعقوب‌وار از یوسفی / می‌رسد اندر مشام تو شفا\nقطره‌ای بر ریز بر ما زان سبو / شمه‌ای زان گلستان با ما بگو\nخو نداریم ای جمال مهتری / که لب ما خشک و تو تنها خوری\nای فلک‌پیمای چست چست‌خیز / زانچ خوردی جرعه‌ای بر ما بریز\nمیر مجلس نیست در دوران دگر / جز تو ای شه در حریفان در نگر\nکی توان نوشید این می زیردست / می یقین مر مرد را رسواگرست\nبوی را پوشیده و مکنون کند / چشم مست خویشتن را چون کند\nخود نه آن بویست این که اندر جهان / صد هزاران پرده‌اش دارد نهان\nپر شد از تیزی او صحرا و دشت / دشت چه کز نه فلک هم در گذشت\nاین سر خم را به کهگل در مگیر / کین برهنه نیست خود پوشش‌پذیر\nلطف کن ای رازدان رازگو / آنچ بازت صید کردش بازگو\nگفت بوی بوالعجب آمد به من / هم‌چنانک مر نبی را از یمن\nکه محمد گفت بر دست صبا / از یمن می‌آیدم بوی خدا\nبوی رامین می‌رسد از جان ویس / بوی یزدان می‌رسد هم از اویس\nاز اویس و از قرن بوی عجب / مر نبی را مست کرد و پر طرب\nچون اویس از خویش فانی گشته بود / آن زمینی آسمانی گشته بود\nآن هلیلهٔ پروریده در شکر / چاشنی تلخیش نبود دگر\nآن هلیلهٔ رسته از ما و منی / نقش دارد از هلیله طعم نی\nاین سخن پایان ندارد باز گرد / تا چه گفت از وحی غیب آن شیرمرد",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4069",
        "title": "بخش ۶۹ - قول رسول صلی الله علیه و سلم انی لاجد نفس الرحمن من قبل ",
        "content": "گفت زین سو بوی یاری می‌رسد / کاندرین ده شهریاری می‌رسد\nبعد چندین سال می‌زاید شهی / می‌زند بر آسمانها خرگهی\nرویش از گلزار حق گلگون بود / از من او اندر مقام افزون بود\nچیست نامش گفت نامش بوالحسن / حلیه‌اش وا گفت ز ابرو و ذقن\nقد او و رنگ او و شکل او / یک به یک واگفت از گیسو و رو\nحلیه‌های روح او را هم نمود / از صفات و از طریقه و جا و بود\nحلیهٔ تن هم‌چو تن عاریتیست / دل بر آن کم نه که آن یک ساعتیست\nحلیهٔ روح طبیعی هم فناست / حلیهٔ آن جان طلب کان بر سماست\nجسم او هم‌چون چراغی بر زمین / نور او بالای سقف هفتمین\nآن شعاع آفتاب اندر وثاق / قرص او اندر چهارم چارطاق\nنقش گل در زیربینی بهر لاغ / بوی گل بر سقف و ایوان دماغ\nمرد خفته در عدن دیده فرق / عکس آن بر جسم افتاده عرق\nپیرهن در مصر رهن یک حریص / پر شده کنعان ز بوی آن قمیص\nبر نبشتند آن زمان تاریخ را / از کباب آراستند آن سیخ را\nچون رسید آن وقت و آن تاریخ راست / زاده شد آن شاه و نرد ملک باخت\nاز پس آن سالها آمد پدید / بوالحسن بعد وفات بایزید\nجملهٔ خوهای او ز امساک وجود / آن‌چنان آمد که آن شه گفته بود\nلوح محفوظ است او را پیشوا / از چه محفوظست محفوظ از خطا\nنه نجومست و نه رملست و نه خواب / وحی حق والله اعلم بالصواب\nاز پی روپوش عامه در بیان / وحی دل گویند آن را صوفیان\nوحی دل گیرش که منظرگاه اوست / چون خطا باشد چو دل آگاه اوست\nمؤمنا ینظر به نور الله شدی / از خطا و سهو آمن آمدی",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4070",
        "title": "بخش ۷۰ - نقصان اجرای جان و دل صوفی از طعام الله",
        "content": "صوفیی از فقر چون در غم شود / عین فقرش دایه و مطعم شود\nزانک جنت از مکاره رسته است / رحم قسم عاجزی اشکسته است\nآنک سرها بشکند او از علو / رحم حق و خلق ناید سوی او\nاین سخن آخر ندارد وان جوان / از کمی اجرای نان شد ناتوان\nشاد آن صوفی که رزقش کم شود / آن شبه‌ش در گردد و اویم شود\nزان جرای خاص هر که آگاه شد / او سزای قرب و اجری‌گاه شد\nزان جرای روح چون نقصان شود / جانش از نقصان آن لرزان شود\nپس بداند که خطایی رفته است / که سمن‌زار رضا آشفته است\nهم‌چنانک آن شخص از نقصان کشت / رقعه سوی صاحب خرمن نبشت\nرقعه‌اش بردند پیش میر داد / خواند او رقعه جوابی وا نداد\nگفت او را نیست الا درد لوت / پس جواب احمق اولیتر سکوت\nنیستش درد فراق و وصل هیچ / بند فرعست او نجوید اصل هیچ\nاحمقست و مردهٔ ما و منی / کز غم فرعش فراغ اصل نی\nآسمانها و زمین یک سیب دان / کز درخت قدرت حق شد عیان\nتو چه کرمی در میان سیب در / وز درخت و باغبانی بی‌خبر\nآن یکی کرمی دگر در سیب هم / لیک جانش از برون صاحب‌علم\nجنبش او وا شکافد سیب را / بر نتابد سیب آن آسیب را\nبر دریده جنبش او پرده‌ها / صورتش کرمست و معنی اژدها\nآتش که اول ز آهن می‌جهد / او قدم بس سست بیرون می‌نهد\nدایه‌اش پنبه‌ست اول لیک اخیر / می‌رساند شعله‌ها او تا اثیر\nمرد اول بستهٔ خواب و خورست / آخر الامر از ملایک برترست\nدر پناه پنبه و کبریتها / شعله و نورش برآیدت بر سها\nعالم تاریک روشن می‌کند / کندهٔ آهن به سوزن می‌کند\nگرچه آتش نیز هم جسمانی است / نه ز روحست و نه از روحانی است\nجسم را نبود از آن عز بهره‌ای / جسم پیش بحر جان چون قطره‌ای\nجسم از جان روزافزون می‌شود / چون رود جان جسم بین چون می‌شود\nحد جسمت یک دو گز خود بیش نیست / جان تو تا آسمان جولان‌کنیست\nتا به بغداد و سمرقند ای همام / روح را اندر تصور نیم گام\nدو درم سنگست پیه چشمتان / نور روحش تا عنان آسمان\nنور بی این چشم می‌بیند به خواب / چشم بی‌این نور چه بود جز خراب\nجان ز ریش و سبلت تن فارغست / لیک تن بی‌جان بود مردار و پست\nبارنامهٔ روح حیوانیست این / پیشتر رو روح انسانی ببین\nبگذر از انسان هم و از قال و قیل / تا لب دریای جان جبرئیل\nبعد از آنت جان احمد لب گزد / جبرئیل از بیم تو واپس خزد\nگوید ار آیم به قدر یک کمان / من به سوی تو بسوزم در زمان",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4071",
        "title": "بخش ۷۱ - آشفتن آن غلام از نارسیدن جواب رقعه از قبل پادشاه",
        "content": "این بیابان خود ندارد پا و سر / بی‌جواب نامه خستست آن پسر\nکای عجب چونم نداد آن شه جواب / با خیانت کرد رقعه‌بر ز تاب\nرقعه پنهان کرد و ننمود آن به شاه / کو منافق بود و آبی زیر کاه\nرقعهٔ دیگر نویسم ز آزمون / دیگری جویم رسول ذو فنون\nبر امیر و مطبخی و نامه‌بر / عیب بنهاده ز جهل آن بی‌خبر\nهیچ گرد خود نمی‌گردد که من / کژروی کردم چو اندر دین شمن",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4072",
        "title": "بخش ۷۲ - کژ وزیدن باد بر سلیمان علیه‌السلام به سبب زلت او",
        "content": "باد بر تخت سلیمان رفت کژ / پس سلیمان گفت بادا کژ مغژ\nباد هم گفت ای سیلمان کژ مرو / ور روی کژ از کژم خشمین مشو\nاین ترازو بهر این بنهاد حق / تا رود انصاف ما را در سبق\nاز ترازو کم کنی من کم کنم / تا تو با من روشنی من روشنم\nهم‌چنین تاج سلیمان میل کرد / روز روشن را برو چون لیل کرد\nگفت تا جا کژ مشو بر فرق من / آفتابا کم مشو از شرق من\nراست می‌کرد او به دست آن تاج را / باز کژ می‌شد برو تاج ای فتی\nهشت بارش راست کرد و گشت کژ / گفت تاجا چیست آخر کژ مغژ\nگفت اگر صد ره کنی تو راست من / کژ شوم چون کژ روی ای مؤتمن\nپس سلیمان اندرونه راست کرد / دل بر آن شهوت که بودش کرد سرد\nبعد از آن تاجش همان دم راست شد / آنچنان که تاج را می‌خواست شد\nبعد از آنش کژ همی کرد او به قصد / تاج او می‌گشت تارک‌جو به قصد\nهشت کرت کژ بکرد آن مهترش / راست می‌شد تاج بر فرق سرش\nتاج ناطق گشت کای شه ناز کن / چون فشاندی پر ز گل پرواز کن\nنیست دستوری کزین من بگذرم / پرده‌های غیب این برهم درم\nبر دهانم نه تو دست خود ببند / مر دهانم را ز گفت ناپسند\nپس ترا هر غم که پیش آید ز درد / بر کسی تهمت منه بر خویش گرد\nظن مبر بر دیگری ای دوستکام / آن مکن که می‌سگالید آن غلام\nگاه جنگش با رسول و مطبخی / گاه خشمش با شهنشاه سخی\nهم‌چو فرعونی که موسی هشته بود / طفلکان خلق را سر می‌ربود\nآن عدو در خانهٔ آن کور دل / او شده اطفال را گردن گسل\nتو هم از بیرون بدی با دیگران / واندرون خوش گشته با نفس گران\nخود عدوت اوست قندش می‌دهی / وز برون تهمت به هر کس می‌نهی\nهم‌چو فرعونی تو کور و کوردل / با عدو خوش بی‌گناهان را مذل\nچند فرعونا کشی بی‌جرم را / می‌نوازی مر تن پر غرم را\nعقل او بر عقل شاهان می‌فزود / حکم حق بی‌عقل و کورش کرده بود\nمهر حق بر چشم و بر گوش خرد / گر فلاطونست حیوانش کند\nحکم حق بر لوح می‌آید پدید / آنچنان که حکم غیب بایزید",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4073",
        "title": "بخش ۷۳ - شنیدن شیخ ابوالحسن رضی الله عنه خبر دادن ابویزید را و  ب",
        "content": "هم‌چنان آمد که او فرموده بود / بوالحسن از مردمان آن را شنود\nکه حسن باشد مرید و امتم / درس گیرد هر صباح از تربتم\nگفت من هم نیز خوابش دیده‌ام / وز روان شیخ این بشنیده‌ام\nهر صباحی رو نهادی سوی گور / ایستادی تا ضحی اندر حضور\nیا مثال شیخ پیشش آمدی / یا که بی‌گفتی شکالش حل شدی\nتا یکی روزی بیامد با سعود / گورها را برف نو پوشیده بود\nتوی بر تو برفها هم‌چون علم / قبه قبه دیده و شد جانش به غم\nبانگش آمد از حظیرهٔ شیخ حی / ها انا ادعوک کی تسعی الی\nهین بیا این سو بر آوازم شتاب / عالم ار برفست روی از من متاب\nحال او زان روز شد خوب و بدید / آن عجایب را که اول می‌شنید",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4074",
        "title": "بخش ۷۴ - رقعهٔ دیگر نوشتن آن غلام پیش شاه چون جواب آن رقعهٔ اول ن",
        "content": "نامهٔ دیگر نوشت آن بدگمان / پر ز تشنیع و نفیر و پر فغان\nکه یکی رقعه نبشتم پیش شه / ای عجب آنجا رسید و یافت ره\nآن دگر را خواند هم آن خوب‌خد / هم نداد او را جواب و تن بزد\nخشک می‌آورد او را شهریار / او مکرر کرد رقعه پنج بار\nگفت حاجب آخر او بندهٔ شماست / گر جوابش بر نویسی هم رواست\nاز شهی تو چه کم گردد اگر / برغلام و بنده اندازی نظر\nگفت این سهلست اما احمقست / مرد احمق زشت و مردود حقست\nگرچه آمرزم گناه و زلتش / هم کند بر من سرایت علتش\nصد کس از گرگین همه گرگین شوند / خاصه این گر خبیث ناپسند\nگر کم عقلی مبادا گبر را / شوم او بی‌آب دارد ابر را\nنم نبارد ابر از شومی او / شهر شد ویرانه از بومی او\nاز گر آن احمقان طوفان نوح / کرد ویران عالمی را در فضوح\nگفت پیغامبر که احمق هر که هست / او عدو ماست و غول ره‌زنست\nهر که او عاقل بود از جان ماست / روح او و ریح او ریحان ماست\nعقل دشنامم دهد من راضیم / زانک فیضی دارد از فیاضیم\nنبود آن دشنام او بی‌فایده / نبود آن مهمانیش بی‌مایده\nاحمق ار حلوا نهد اندر لبم / من از آن حلوای او اندر تبم\nاین یقین دان گر لطیف و روشنی / نیست بوسهٔ کون خر را چاشنی\nسبلتت گنده کند بی‌فایده / جامه از دیگش سیه بی‌مایده\nمایده عقلست نی نان و شوی / نور عقلست ای پسر جان را غذی\nنیست غیر نور آدم را خورش / از جز آن جان نیابد پرورش\nزین خورشها اندک اندک باز بر / کین غذای خر بود نه آن حر\nتا غذای اصل را قابل شوی / لقمه‌های نور را آکل شوی\nعکس آن نورست کین نان نان شدست / فیض آن جانست کین جان جان شدست\nچون خوری یکبار از ماکول نور / خاک ریزی بر سر نان و تنور\nعقل دو عقلست اول مکسبی / که در آموزی چو در مکتب صبی\nاز کتاب و اوستاد و فکر و ذکر / از معانی وز علوم خوب و بکر\nعقل تو افزون شود بر دیگران / لیک تو باشی ز حفظ آن گران\nلوح حافظ باشی اندر دور و گشت / لوح محفوظ اوست کو زین در گذشت\nعقل دیگر بخشش یزدان بود / چشمهٔ آن در میان جان بود\nچون ز سینه آب دانش جوش کرد / نه شود گنده نه دیرینه نه زرد\nور ره نبعش بود بسته چه غم / کو همی‌جوشد ز خانه دم به دم\nعقل تحصیلی مثال جویها / کان رود در خانه‌ای از کویها\nراه آبش بسته شد شد بی‌نوا / از درون خویشتن جو چشمه را",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4075",
        "title": "بخش ۷۵ - قصهٔ آنک کسی به کسی مشورت می‌کرد گفتش  مشورت با دیگری کن",
        "content": "مشورت می‌کرد شخصی با کسی / کز تردد وا ردهد وز محبسی\nگفت ای خوش‌نام غیر من بجو / ماجرای مشورت با او بگو\nمن عدوم مر ترا با من مپیچ / نبود از رای عدو پیروز هیچ\nرو کسی جو که ترا او هست دوست / دوست بهر دوست لاشک خیرجوست\nمن عدوم چاره نبود کز منی / کژ روم با تو نمایم دشمنی\nحارسی از گرگ جستن شرط نیست / جستن از غیر محل ناجستنیست\nمن ترا بی‌هیچ شکی دشمنم / من ترا کی ره نمایم ره زنم\nهر که باشد همنشین دوستان / هست در گلخن میان بوستان\nهر که با دشمن نشیند در زمن / هست او در بوستان در گولخن\nدوست را مازار از ما و منت / تا نگردد دوست خصم و دشمنت\nخیر کن با خلق بهر ایزدت / یا برای راحت جان خودت\nتا هماره دوست بینی در نظر / در دلت ناید ز کین ناخوش صور\nچونک کردی دشمنی پرهیز کن / مشورت با یار مهرانگیز کن\nگفت می‌دانم ترا ای بوالحسن / که توی دیرینه دشمن‌دار من\nلیک مرد عاقلی و معنوی / عقل تو نگذاردت که کژ روی\nطبع خواهد تا کشد از خصم کین / عقل بر نفس است بند آهنین\nآید و منعش کند وا داردش / عقل چون شحنه‌ست در نیک و بدش\nعقل ایمانی چو شحنهٔ عادلست / پاسبان و حاکم شهر دلست\nهم‌چو گربه باشد او بیدارهوش / دزد در سوراخ ماند هم‌چو موش\nدر هر آنجا که برآرد موش دست / نیست گربه یا که نقش گربه است\nگربهٔ چه شیر شیرافکن بود / عقل ایمانی که اندر تن بود\nغرهٔ او حاکم درندگان / نعرهٔ او مانع چرندگان\nشهر پر دزدست و پر جامه‌کنی / خواه شحنه باش گو و خواه نی",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4076",
        "title": "بخش ۷۶ - امیر کردن رسول علیه‌السلام جوان هذیلی را بر سریه‌ای کی د",
        "content": "یک سریه می‌فرستادش رسول / به هر جنگ کافر و دفع فضول\nیک جوانی را گزید او از هذیل / میر لشکر کردش و سالار خیل\nاصل لشکر بی‌گمان سرور بود / قوم بی‌سرور تن بی‌سر بود\nاین همه که مرده و پژمرده‌ای / زان بود که ترک سرور کرده‌ای\nاز کسل وز بخل وز ما و منی / می‌کشی سر خویش را سر می‌کنی\nهم‌چو استوری که بگریزد ز بار / او سر خود گیرد اندر کوهسار\nصاحبش در پی دوان کای خیره سر / هر طرف گرگیست اندر قصد خر\nگر ز چشمم این زمان غایب شوی / پیشت آید هر طرف گرگ قوی\nاستخوانت را بخاید چون شکر / که نبینی زندگانی را دگر\nآن مگیر آخر بمانی از علف / آتش از بی‌هیزمی گردد تلف\nهین بمگریز از تصرف کردنم / وز گرانی بار که جانت منم\nتو ستوری هم که نفست غالبست / حکم غالب را بود ای خودپرست\nخر نخواندت اسپ خواندت ذوالجلال / اسپ تازی را عرب گوید تعال\nمیر آخر بود حق را مصطفی / بهر استوران نفس پر جفا\nقل تعالوا گفت از جذب کرم / تا ریاضتتان دهم من رایضم\nنفسها را تا مروض کرده‌ام / زین ستوران بس لگدها خورده‌ام\nهر کجا باشد ریاضت‌باره‌ای / از لگدهااش نباشد چاره‌ای\nلاجرم اغلب بلا بر انبیاست / که ریاضت دادن خامان بلاست\nسکسکانید از دمم یرغا روید / تا یواش و مرکب سلطان شوید\nقل تعالوا قل تعالو گفت رب / ای ستوران رمیده از ادب\nگر نیایند ای نبی غمگین مشو / زان دو بی‌تمکین تو پر از کین مشو\nگوش بعضی زین تعالواها کرست / هر ستوری را صطبلی دیگرست\nمنهزم گردند بعضی زین ندا / هست هر اسپی طویلهٔ او جدا\nمنقبض گردند بعضی زین قصص / زانک هر مرغی جدا دارد قفس\nخود ملایک نیز ناهمتا بدند / زین سبب بر آسمان صف صف شدند\nکودکان گرچه به یک مکتب درند / در سبق هر یک ز یک بالاترند\nمشرقی و مغربی را حسهاست / منصب دیدار حس چشم‌راست\nصد هزاران گوشها گر صف زنند / جمله محتاجان چشم روشن‌اند\nباز صف گوشها را منصبی / در سماع جان و اخبار و نبی\nصد هزاران چشم را آن راه نیست / هیچ چشمی از سماع آگاه نیست\nهم‌چنین هر حس یک یک می‌شمر / هر یکی معزول از آن کار دگر\nپنج حس ظاهر و پنج اندرون / ده صف‌اند اندر قیام الصافون\nهر کسی کو از صف دین سرکشست / می‌رود سوی صفی کان واپسست\nتو ز گفتار تعالوا کم مکن / کیمیای بس شگرفست این سخن\nگر مسی گردد ز گفتارت نفیر / کیمیا را هیچ از وی وام گیر\nاین زمان گر بست نفس ساحرش / گفت تو سودش کند در آخرش\nقل تعالوا قل تعالوا ای غلام / هین که ان الله یدعوا للسلام\nخواجه باز آ از منی و از سری / سروری جو کم طلب کن سروری",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4077",
        "title": "بخش ۷۷ - اعتراض کردن معترضی بر رسول علیه‌السلام بر امیر کردن آن ه",
        "content": "چون پیمبر سروری کرد از هذیل / از برای لشکر منصور خیل\nبوالفضولی از حسد طاقت نداشت / اعتراض و لانسلم بر فراشت\nخلق را بنگر که چون ظلمانی‌اند / در متاع فانیی چون فانی‌اند\nاز تکبر جمله اندر تفرقه / مرده از جان زنده‌اند از مخرقه\nاین عجب که جان به زندان اندرست / وانگهی مفتاح زندانش به دست\nپای تا سر غرق سرگین آن جوان / می‌زند بر دامنش جوی روان\nدایما پهلو به پهلو بی‌قرار / پهلوی آرامگاه و پشت‌دار\nنور پنهانست و جست و جو گواه / کز گزافه دل نمی‌جوید پناه\nگر نبودی حبس دنیا را مناص / نه بدی وحشت نه دل جستی خلاص\nوحشتت هم‌چون موکل می‌کشد / که بجو ای ضال منهاج رشد\nهست منهاج و نهان در مکمنست / یافتش رهن گزافه جستنست\nتفرقه‌جویان جمع اندر کمین / تو درین طالب رخ مطلوب بین\nمردگان باغ برجسته ز بن / کان دهندهٔ زندگی را فهم کن\nچشم این زندانیان هر دم به در / کی بدی گر نیستی کس مژده‌ور\nصد هزار آلودگان آب‌جو / کی بدندی گر نبودی آب جو\nبر زمین پهلوت را آرام نیست / دان که در خانه لحاف و بستریست\nبی‌مقرگاهی نباشد بی‌قرار / بی‌خمار اشکن نباشد این خمار\nگفت نه نه یا رسول الله مکن / سرور لشکر مگر شیخ کهن\nیا رسول الله جوان ار شیرزاد / غیر مرد پیر سر لشکر مباد\nهم تو گفتستی و گفت تو گوا / پیر باید پیر باید پیشوا\nیا رسول‌الله درین لشکر نگر / هست چندین پیر و از وی پیشتر\nزین درخت آن برگ زردش را مبین / سیبهای پختهٔ او را بچین\nبرگهای زرد او خود کی تهیست / این نشان پختگی و کاملیست\nبرگ زرد ریش و آن موی سپید / بهر عقل پخته می‌آرد نوید\nبرگهای نو رسیدهٔ سبزفام / شد نشان آنک آن میوه‌ست خام\nبرگ بی‌برگی نشان عارفیست / زردی زر سرخ رویی صارفیست\nآنک او گل عارضست ار نو خطست / او به مکتب گاه مخبر نوخطست\nحرفهای خط او کژمژ بود / مزمن عقلست اگر تن می‌دود\nپای پیر از سرعت ار چه باز ماند / یافت عقل او دو پر بر اوج راند\nگر مثل خواهی به جعفر در نگر / داد حق بر جای دست و پاش پر\nبگذر از زر کین سخت شد محتجب / هم‌چو سیماب این دلم شد مضطرب\nز اندرونم صدخموش خوش‌نفس / دست بر لب می‌زند یعنی که بس\nخامشی بحرست و گفتن هم‌چو جو / بحر می‌جوید ترا جو را مجو\nاز اشارتهای دریا سر متاب / ختم کن والله اعلم بالصواب\nهم‌چنین پیوسته کرد آن بی‌ادب / پیش پیغامبر سخن زان سرد لب\nدست می‌دادش سخن او بی‌خبر / که خبر هرزه بود پیش نظر\nاین خبرها از نظر خود نایبست / بهر حاضر نیست بهر غایبست\nهر که او اندر نظر موصول شد / این خبرها پیش او معزول شد\nچونک با معشوق گشتی همنشین / دفع کن دلالگان را بعد ازین\nهر که از طفلی گذشت و مرد شد / نامه و دلاله بر وی سرد شد\nنامه خواند از پی تعلیم را / حرف گوید از پی تفهیم را\nپیش بینایان خبر گفتن خطاست / کان دلیل غفلت و نقصان ماست\nپیش بینا شد خموشی نفع تو / بهر این آمد خطاب انصتوا\nگر بفرماید بگو بر گوی خوش / لیک اندک گو دراز اندر مکش\nور بفرماید که اندر کش دراز / هم‌چنان شرمین بگو با امر ساز\nهمچنین که من درین زیبا فسون / با ضیاء الحق حسام‌الدین کنون\nچونک کوته می‌کنم من از رشد / او به صد نوعم بگفتن می‌کشد\nای حسام‌الدین ضیاء ذوالجلال / چونک می‌بینی چه می‌جویی مقال\nاین مگر باشد ز حب مشتهی / اسقنی خمرا و قل لی انها\nبر دهان تست این دم جام او / گوش می‌گوید که قسم گوش کو\nقسم تو گرمیست نک گرمی و مست / گفت حرص من ازین افزون‌ترست",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4078",
        "title": "بخش ۷۸ - جواب گفتن مصطفی علیه‌السلام اعتراض کننده را",
        "content": "در حضور مصطفای قندخو / چون ز حد برد آن عرب از گفت و گو\nآن شه والنجم و سلطان عبس / لب گزید آن سرد دم را گفت بس\nدست می‌زند بهر منعش بر دهان / چند گویی پیش دانای نهان\nپیش بینا برده‌ای سرگین خشک / که بخر این را به جای ناف مشک\nبعر را ای گنده‌مغز گنده‌مخ / زیر بینی بنهی و گویی که اخ\nاخ اخی برداشتی ای گیج گاج / تا که کالای بدت یابد رواج\nتا فریبی آن مشام پاک را / آن چریدهٔ گلشن افلاک را\nحلم او خود را اگر چه گول ساخت / خویشتن را اندکی باید شناخت\nدیگ را گر باز ماند امشب دهن / گربه را هم شرم باید داشتن\nخویشتن گر خفته کرد آن خوب فر / سخت بیدارست دستارش مبر\nچند گویی ای لجوج بی‌صفا / این فسون دیو پیش مصطفی\nصد هزاران حلم دارند این گروه / هر یکی حلمی از آنها صد چو کوه\nحلمشان بیدار را ابله کند / زیرک صد چشم را گمره کند\nحلمشان هم‌چون شراب خوب نغز / نغز نغزک بر رود بالای مغز\nمست را بین زان شراب پرشگفت / هم‌چو فرزین مست کژ رفتن گرفت\nمرد برنا زان شراب زودگیر / در میان راه می‌افتد چو پیر\nخاصه این باده که از خم بلی است / نه میی که مستی او یکشبیست\nآنک آن اصحاب کهف از نقل و نقل / سیصد و نه سال گم کردند عقل\nزان زنان مصر جامی خورده‌اند / دستها را شرحه شرحه کرده‌اند\nساحران هم سکر موسی داشتند / دار را دلدار می‌انگاشتند\nجعفر طیار زان می بود مست / زان گرو می‌کرد بی‌خود پا و دست",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4079",
        "title": "بخش ۷۹ - قصهٔ سبحانی ما اعظم شانی گفتن ابویزید قدس الله سره و اعت",
        "content": "با مریدان آن فقیر محتشم / بایزید آمد که نک یزدان منم\nگفت مستانه عیان آن ذوفنون / لا اله الا انا ها فاعبدون\nچون گذشت آن حال گفتندش صباح / تو چنین گفتی و این نبود صلاح\nگفت این بار ار کنم من مشغله / کاردها بر من زنید آن دم هله\nحق منزه از تن و من با تنم / چون چنین گویم بباید کشتنم\nچون وصیت کرد آن آزادمرد / هر مریدی کاردی آماده کرد\nمست گشت او باز از آن سغراق زفت / آن وصیتهاش از خاطر برفت\nنقل آمد عقل او آواره شد / صبح آمد شمع او بیچاره شد\nعقل چون شحنه‌ست چون سلطان رسید / شحنهٔ بیچاره در کنجی خزید\nعقل سایهٔ حق بود حق آفتاب / سایه را با آفتاب او چه تاب\nچون پری غالب شود بر آدمی / گم شود از مرد وصف مردمی\nهر چه گوید آن پری گفته بود / زین سری زان آن سری گفته بود\nچون پری را این دم و قانون بود / کردگار آن پری خود چون بود\nاوی او رفته پری خود او شده / ترک بی‌الهام تازی‌گو شده\nچون به خود آید نداند یک لغت / چون پری را هست این ذات و صفت\nپس خداوند پری و آدمی / از پری کی باشدش آخر کمی\nشیرگیر ار خون نره شیر خورد / تو بگویی او نکرد آن باده کرد\nور سخن پردازد از زر کهن / تو بگویی باده گفتست آن سخن\nباده‌ای را می‌بود این شر و شور / نور حق را نیست آن فرهنگ و زور\nکه ترا از تو به کل خالی کند / تو شوی پست او سخن عالی کند\nگر چه قرآن از لب پیغامبرست / هر که گوید حق نگفت او کافرست\nچون همای بی‌خودی پرواز کرد / آن سخن را بایزید آغاز کرد\nعقل را سیل تحیر در ربود / زان قوی‌تر گفت که اول گفته بود\nنیست اندر جبه‌ام الا خدا / چند جویی بر زمین و بر سما\nآن مریدان جمله دیوانه شدند / کاردها در جسم پاکش می‌زدند\nهر یکی چون ملحدان گرده کوه / کارد می‌زد پیر خود را بی ستوه\nهر که اندر شیخ تیغی می‌خلید / بازگونه از تن خود می‌درید\nیک اثر نه بر تن آن ذوفنون / وان مریدان خسته و غرقاب خون\nهر که او سویی گلویش زخم برد / حلق خود ببریده دید و زار مرد\nوآنک او را زخم اندر سینه زد / سینه‌اش بشکافت و شد مردهٔ ابد\nوآنک آگه بود از آن صاحب‌قران / دل ندادش که زند زخم گران\nنیم‌دانش دست او را بسته کرد / جان ببرد الا که خود را خسته کرد\nروز گشت و آن مریدان کاسته / نوحه‌ها از خانه‌شان برخاسته\nپیش او آمد هزاران مرد و زن / کای دو عالم درج در یک پیرهن\nاین تن تو گر تن مردم بدی / چون تن مردم ز خنجر گم شدی\nبا خودی با بی‌خودی دوچار زد / با خود اندر دیدهٔ خود خار زد\nای زده بر بی‌خودان تو ذوالفقار / بر تن خود می‌زنی آن هوش دار\nزانک بی‌خود فانی است و آمنست / تا ابد در آمنی او ساکنست\nنقش او فانی و او شد آینه / غیر نقش روی غیر آن جای نه\nگر کنی تف سوی روی خود کنی / ور زنی بر آینه بر خود زنی\nور ببینی روی زشت آن هم توی / ور ببینی عیسی و مریم توی\nاو نه اینست و نه آن او ساده است / نقش تو در پیش تو بنهاده است\nچون رسید اینجا سخن لب در ببست / چون رسید اینجا قلم درهم شکست\nلب ببند ار چه فصاحت دست داد / دم مزن والله اعلم بالرشاد\nبرکنار بامی ای مست مدام / پست بنشین یا فرود آ والسلام\nهر زمانی که شدی تو کامران / آن دم خوش را کنار بام دان\nبر زمان خوش هراسان باش تو / هم‌چو گنجش خفیه کن نه فاش تو\nتا نیاید بر ولا ناگه بلا / ترس ترسان رو در آن مکمن هلا\nترس جان در وقت شادی از زوال / زان کنار بام غیبست ارتحال\nگر نمی‌بینی کنار بام راز / روح می‌بیند که هستش اهتزاز\nهر نکالی ناگهان کان آمدست / بر کنار کنگرهٔ شادی بدست\nجز کنار بام خود نبود سقوط / اعتبار از قوم نوح و قوم لوط",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4080",
        "title": "بخش ۸۰ - بیان سبب فصاحت و بسیارگویی آن فضول به خدمت رسول علیه‌الس",
        "content": "پرتو مستی بی‌حد نبی / چون بزد هم مست و خوش گشت آن غبی\nلاجرم بسیارگو شد از نشاط / مست ادب بگذاشت آمد در خباط\nنه همه جا بی‌خودی شر می‌کند / بی‌ادب را می چنان‌تر می‌کند\nگر بود عاقل نکو فر می‌شود / ور بود بدخوی بتر می‌شود\nلیک اغلب چون بدند و ناپسند / بر همه می را محرم کرده‌اند",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4081",
        "title": "بخش ۸۱ - بیان رسول علیه السلام سبب تفضیل و اختیار کردن او آن هذیل",
        "content": "حکم اغلب راست چون غالب بدند / تیغ را از دست ره‌زن بستدند\nگفت پیغامبر کای ظاهرنگر / تو مبین او را جوان و بی‌هنر\nای بسا ریش سیاه و مرد پیر / ای بسا ریش سپید و دل چو قیر\nعقل او را آزمودم بارها / کرد پیری آن جوان در کارها\nپیر پیر عقل باشد ای پسر / نه سپیدی موی اندر ریش و سر\nاز بلیس او پیرتر خود کی بود / چونک عقلش نیست او لاشی بود\nطفل گیرش چون بود عیسی نفس / پاک باشد از غرور و از هوس\nآن سپیدی مو دلیل پختگیست / پیش چشم بسته کش کوته‌تگیست\nآن مقلد چون نداند جز دلیل / در علامت جوید او دایم سبیل\nبهر او گفتیم که تدبیر را / چونک خواهی کرد بگزین پیر را\nآنک او از پردهٔ تقلید جست / او به نور حق ببیند آنچ هست\nنور پاکش بی‌دلیل و بی‌بیان / پوست بشکافد در آید در میان\nپیش ظاهربین چه قلب و چه سره / او چه داند چیست اندر قوصره\nای بسا زر سیه کرده بدود / تا رهد از دست هر دزدی حسود\nای بسا مس زر اندوده به زر / تا فروشد آن به عقل مختصر\nما که باطن‌بین جملهٔ کشوریم / دل ببینیم و به ظاهر ننگریم\nقاضیانی که به ظاهر می‌تنند / حکم بر اشکال ظاهر می‌کنند\nچون شهادت گفت و ایمانی نمود / حکم او مؤمن کنند این قوم زود\nبس منافق کاندرین ظاهر گریخت / خون صد مؤمن به پنهانی بریخت\nجهد کن تا پیر عقل و دین شوی / تا چو عقل کل تو باطن‌بین شوی\nاز عدم چون عقل زیبا رو گشاد / خلعتش داد و هزارش نام داد\nکمترین زان نامهای خوش‌نفس / این که نبود هیچ او محتاج کس\nگر به صورت وا نماید عقل رو / تیره باشد روز پیش نور او\nور مثال احمقی پیدا شود / ظلمت شب پیش او روشن بود\nکو ز شب مظلم‌تر و تاری‌ترست / لیک خفاش شقی ظلمت‌خرست\nاندک اندک خوی کن با نور روز / ورنه خفاشی بمانی بیفروز\nعاشق هر جا شکال و مشکلیست / دشمن هر جا چراغ مقبلیست\nظلمت اشکال زان جوید دلش / تا که افزون‌تر نماید حاصلش\nتا ترا مشغول آن مشکل کند / وز نهاد زشت خود غافل کند",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4082",
        "title": "بخش ۸۲ - علامت عاقل تمام و نیم‌عاقل و مرد تمام و نیم‌مرد و علامت ",
        "content": "عاقل آن باشد که او با مشعله‌ست / او دلیل و پیشوای قافله‌ست\nپیرو نور خودست آن پیش‌رو / تابع خویشست آن بی‌خویش‌رو\nمؤمن خویشست و ایمان آورید / هم بدان نوری که جانش زو چرید\nدیگری که نیم‌عاقل آمد او / عاقلی را دیدهٔ خود داند او\nدست در وی زد چو کور اندر دلیل / تا بدو بینا شد و چست و جلیل\nوآن خری کز عقل جوسنگی نداشت / خود نبودش عقل و عاقل را گذاشت\nره نداند نه کثیر و نه قلیل / ننگش آید آمدن خلف دلیل\nمی‌رود اندر بیابان دراز / گاه لنگان آیس و گاهی بتاز\nشمع نه تا پیشوای خود کند / نیم شمعی نه که نوری کد کند\nنیست عقلش تا دم زنده زند / نیم‌عقلی نه که خود مرده کند\nمردهٔ آن عاقل آید او تمام / تا برآید از نشیب خود به بام\nعقل کامل نیست خود را مرده کن / در پناه عاقلی زنده‌سخن\nزنده نی تا همدم عیسی بود / مرده نی تا دمگه عیسی شود\nجان کورش گام هر سو می‌نهد / عاقبت نجهد ولی بر می‌جهد",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4083",
        "title": "بخش ۸۳ - قصهٔ آن آبگیر و صیادان و آن سه ماهی یکی عاقل و یکی نیم ع",
        "content": "قصهٔ آن آبگیرست ای عنود / که درو سه ماهی اشگرف بود\nدر کلیله خوانده باشی لیک آن / قشر قصه باشد و این مغز جان\nچند صیادی سوی آن آبگیر / برگذشتند و بدیدند آن ضمیر\nپس شتابیدند تا دام آورند / ماهیان واقف شدند و هوشمند\nآنک عاقل بود عزم راه کرد / عزم راه مشکل ناخواه کرد\nگفت با اینها ندارم مشورت / که یقین سستم کنند از مقدرت\nمهر زاد و بوم بر جانشان تند / کاهلی و جهلشان بر من زند\nمشورت را زنده‌ای باید نکو / که ترا زنده کند وان زنده کو\nای مسافر با مسافر رای زن / زانک پایت لنگ دارد رای زن\nاز دم حب الوطن بگذر مه‌ایست / که وطن آن سوست جان این سوی نیست\nگر وطن خواهی گذر آن سوی شط / این حدیث راست را کم خوان غلط",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4084",
        "title": "بخش ۸۴ - سر خواندن وضو کننده اوراد وضو را",
        "content": "در وضو هر عضو را وردی جدا / آمدست اندر خبر بهر دعا\nچونک استنشاق بینی می‌کنی / بوی جنت خواه از رب غنی\nتا ترا آن بو کشد سوی جنان / بوی گل باشد دلیل گلبنان\nچونک استنجا کنی ورد و سخن / این بود یا رب تو زینم پاک کن\nدست من اینجا رسید این را بشست / دستم اندر شستن جانست سست\nای ز تو کس گشته جان ناکسان / دست فضل تست در جانها رسان\nحد من این بود کردم من لئیم / زان سوی حد را نقی کن ای کریم\nاز حدث شستم خدایا پوست را / از حوادث تو بشو این دوست را",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4085",
        "title": "بخش ۸۵ - شخصی به وقت استنجا می‌گفت اللهم ارحنی رائحة الجنه به جای",
        "content": "آن یکی در وقت استنجا بگفت / که مرا با بوی جنت دار جفت\nگفت شخصی خوب ورد آورده‌ای / لیک سوراخ دعا گم کرده‌ای\nاین دعا چون ورد بینی بود چون / ورد بینی را تو آوردی به کون\nرایحهٔ جنت ز بینی یافت حر / رایحهٔ جنت کم آید از دبر\nای تواضع برده پیش ابلهان / وی تکبر برده تو پیش شهان\nآن تکبر بر خسان خوبست و چست / هین مرو معکوس عکسش بند تست\nاز پی سوراخ بینی رست گل / بو وظیفهٔ بینی آمد ای عتل\nبوی گل بهر مشامست ای دلیر / جای آن بو نیست این سوراخ زیر\nکی ازین جا بوی خلد آید ترا / بو ز موضع جو اگر باید ترا\nهم‌چنین حب الوطن باشد درست / تو وطن بشناس ای خواجه نخست\nگفت آن ماهی زیرک ره کنم / دل ز رای و مشورتشان بر کنم\nنیست وقت مشورت هین راه کن / چون علی تو آه اندر چاه کن\nمحرم آن آه کم‌یابست بس / شب رو و پنهان‌روی کن چون عسس\nسوی دریا عزم کن زین آب‌گیر / بحر جو و ترک این گرداب گیر\nسینه را پا ساخت می‌رفت آن حذور / از مقام با خطر تا بحر نور\nهم‌چو آهو کز پی او سگ بود / می‌دود تا در تنش یک رگ بود\nخواب خرگوش و سگ اندر پی خطاست / خواب خود در چشم ترسنده کجاست\nرفت آن ماهی ره دریا گرفت / راه دور و پهنهٔ پهنا گرفت\nرنجها بسیار دید و عاقبت / رفت آخر سوی امن و عافیت\nخویشتن افکند در دریای ژرف / که نیابد حد آن را هیچ طرف\nپس چو صیادان بیاوردند دام / نیم‌عاقل را از آن شد تلخ کام\nگفت اه من فوت کردم فرصه را / چون نگشتم همره آن رهنما\nناگهان رفت او ولیکن چونک رفت / می‌ببایستم شدن در پی بتفت\nبر گذشته حسرت آوردن خطاست / باز ناید رفته یاد آن هباست",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4086",
        "title": "بخش ۸۶ - قصهٔ آن مرغ گرفته کی وصیت کرد کی بر گذشته پشیمانی مخور ت",
        "content": "آن یکی مرغی گرفت از مکر و دام / مرغ او را گفت ای خواجهٔ همام\nبه تو بسی گاوان و میشان خورده‌ای / تو بسی اشتر به قربان کرده‌ای\nتو نگشتی سیر زانها در زمن / هم نگردی سیر از اجزای من\nهل مرا تا که سه پندت بر دهم / تا بدانی زیرکم یا ابلهم\nاول آن پند هم در دست تو / ثانیش بر بام کهگل بست تو\nوآن سوم پند دهم من بر درخت / که ازین سه پند گردی نیکبخت\nآنچ بر دستست اینست آن سخن / که محالی را ز کس باور مکن\nبر کفش چون گفت اول پند زفت / گشت آزاد و بر آن دیوار رفت\nگفت دیگر بر گذشته غم مخور / چون ز تو بگذشت زان حسرت مبر\nبعد از آن گفتش که در جسمم کتیم / ده درمسنگست یک در یتیم\nدولت تو بخت فرزندان تو / بود آن گوهر به حق جان تو\nفوت کردی در که روزی‌ات نبود / که نباشد مثل آن در در وجود\nآنچنان که وقت زادن حامله / ناله دارد خواجه شد در غلغله\nمرغ گفتش نی نصیحت کردمت / که مبادا بر گذشتهٔ دی غمت\nچون گذشت و رفت غم چون می‌خوری / یا نکردی فهم پندم یا کری\nوان دوم پندت بگفتم کز ضلال / هیچ تو باور مکن قول محال\nمن نیم خود سه درمسنگ ای اسد / ده درمسنگ اندرونم چون بود\nخواجه باز آمد به خود گفتا که هین / باز گو آن پند خوب سیومین\nگفت آری خوش عمل کردی بدان / تا بگویم پند ثالث رایگان\nپند گفتن با جهول خوابناک / تخت افکندن بود در شوره خاک\nچاک حمق و جهل نپذیرد رفو / تخم حکمت کم دهش ای پندگو",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4087",
        "title": "بخش ۸۷ - چاره اندیشیدن آن ماهی نیم‌عاقل و خود را مرده کردن",
        "content": "گفت ماهی دگر وقت بلا / چونک ماند از سایهٔ عاقل جدا\nکو سوی دریا شد و از غم عتیق / فوت شد از من چنان نیکو رفیق\nلیک زان نندیشم و بر خود زنم / خویشتن را این زمان مرده کنم\nپس برآرم اشکم خود بر زبر / پشت زیر و می‌روم بر آب بر\nمی‌روم بر وی چنانک خس رود / نی بسباحی چنانک کس رود\nمرده گردم خویش بسپارم به آب / مرگ پیش از مرگ امنست از عذاب\nمرگ پیش از مرگ امنست ای فتی / این چنین فرمود ما را مصطفی\nگفت موتواکلکم من قبل ان / یاتی الموت تموتوا بالفتن\nهم‌چنان مرد و شکم بالا فکند / آب می‌بردش نشیب و گه بلند\nهر یکی زان قاصدان بس غصه برد / که دریغا ماهی بهتر بمرد\nشاد می‌شد او کز آن گفت دریغ / پیش رفت این بازیم رستم ز تیغ\nپس گرفتش یک صیاد ارجمند / پس برو تف کرد و بر خاکش فکند\nغلط غلطان رفت پنهان اندر آب / ماند آن احمق همی‌کرد اضطراب\nاز چپ و از راست می‌جست آن سلیم / تا بجهد خویش برهاند گلیم\nدام افکندند و اندر دام ماند / احمقی او را در آن آتش نشاند\nبر سر آتش به پشت تابه‌ای / با حماقت گشت او همخوابه‌ایی\nاو همی جوشید از تف سعیر / عقل می‌گفتش الم یاتک نذیر\nاو همی‌گفت از شکنجه وز بلا / هم‌چو جان کافران قالوا بلی\nباز می‌گفت او که گر این بار من / وا رهم زین محنت گردن‌شکن\nمن نسازم جز به دریایی وطن / آبگیری را نسازم من سکن\nآب بی‌حد جویم و آمن شوم / تا ابد در امن و صحت می‌روم",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4088",
        "title": "بخش ۸۸ - بیان آنک عهد کردن احمق وقت گرفتاری و ندم هیچ وفایی ندارد",
        "content": "عقل می‌گفتش حماقت با توست / با حماقت عقل را آید شکست\nعقل را باشد وفای عهدها / تو نداری عقل رو ای خربها\nعقل را یاد آید از پیمان خود / پردهٔ نسیان بدراند خرد\nچونک عقلت نیست نسیان میر تست / دشمن و باطل کن تدبیر تست\nاز کمی عقل پروانهٔ خسیس / یاد نارد ز آتش و سوز و حسیس\nچونک پرش سوخت توبه می‌کند / آز و نسیانش بر آتش می‌زند\nضبط و درک و حافظی و یادداشت / عقل را باشد که عقل آن را فراشت\nچونک گوهر نیست تابش چون بود / چون مذکر نیست ایابش چون بود\nاین تمنی هم ز بی‌عقلی اوست / که نبیند کان حماقت را چه خوست\nآن ندامت از نتیجهٔ رنج بود / نه ز عقل روشن چون گنج بود\nچونک شد رنج آن ندامت شد عدم / می‌نیرزد خاک آن توبه و ندم\nآن ندم از ظلمت غم بست بار / پس کلام اللیل یمحوه النهار\nچون برفت آن ظلمت غم گشت خوش / هم رود از دل نتیجه و زاده‌اش\nمی‌کند او توبه و پیر خرد / بانگ لو ردوا لعادوا می‌زند",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4089",
        "title": "بخش ۸۹ - در بیان آنک وهم قلب عقلست و ستیزهٔ  اوست بدو ماند و او ن",
        "content": "عقل ضد شهوتست ای پهلوان / آنک شهوت می‌تند عقلش مخوان\nوهم خوانش آنک شهوت را گداست / وهم قلب نقد زر عقلهاست\nبی‌محک پیدا نگردد وهم و عقل / هر دو را سوی محک کن زود نقل\nاین محک قرآن و حال انبیا / چون منحک مر قلب را گوید بیا\nتا ببینی خویش را ز آسیب من / که نه‌ای اهل فراز و شیب من\nعقل را گر اره‌ای سازد دو نیم / هم‌چو زر باشد در آتش او بسیم\nوهم مر فرعون عالم‌سوز را / عقل مر موسی به جان افروز را\nرفت موسی بر طریق نیستی / گفت فرعونش بگو تو کیستی\nگفت من عقلم رسول ذوالجلال / حجةالله‌ام امانم از ضلال\nگفت نی خامش رها کن های هو / نسبت و نام قدیمت را بگو\nگفت که نسبت مر از خاکدانش / نام اصلم کمترین بندگانش\nبنده‌زادهٔ آن خداوند وحید / زاده از پشت جواری و عبید\nنسبت اصلم ز خاک و آب و گل / آب و گل را داد یزدان جان و دل\nمرجع این جسم خاکم هم به خاک / مرجع تو هم به خاک ای سهمناک\nاصل ما و اصل جمله سرکشان / هست از خاکی و آن را صد نشان\nکه مدد از خاک می‌گیرد تنت / از غذایی خاک پیچد گردنت\nچون رود جان می‌شود او باز خاک / اندر آن گور مخوف سهمناک\nهم تو و هم ما و هم اشباه تو / خاک گردند و نماند جاه تو\nگفت غیر این نسب نامیت هست / مر ترا آن نام خود اولیترست\nبندهٔ فرعون و بندهٔ بندگانش / که ازو پرورد اول جسم و جانش\nبندهٔ یاغی طاغی ظلوم / زین وطن بگریخته از فعل شوم\nخونی و غداری و حق‌ناشناس / هم برین اوصاف خود می‌کن قیاس\nدر غریبی خوار و درویش و خلق / که ندانستی سپاس ما و حق\nگفت حاشا که بود با آن ملیک / در خداوندی کسی دیگر شریک\nواحد اندر ملک او را یار نی / بندگانش را جز او سالار نی\nنیست خلقش را دگر کس مالکی / شرکتش دعوی کند جز هالکی\nنقش او کردست و نقاش من اوست / غیر اگر دعوی کند او ظلم‌جوست\nتو نتوانی ابروی من ساختن / چون توانی جان من بشناختن\nبلک آن غدار و آن طاغی توی / که کنی با حق دعوی دوی\nگر بکشتم من عوانی را به سهو / نه برای نفس کشتم نه به لهو\nمن زدم مشتی و ناگاه اوفتاد / آنک جانش خود نبد جانی بداد\nمن سگی کشتم تو مرسل‌زادگان / صدهزاران طفل بی‌جرم و زیان\nکشته‌ای و خونشان در گردنت / تا چه آید بر تو زین خون خوردنت\nکشته‌ای ذریت یعقوب را / بر امید قتل من مطلوب را\nکوری تو حق مرا خود برگزید / سرنگون شد آنچ نفست می‌پزید\nگفت اینها را بهل بی‌هیچ شک / این بود حق من و نان و نمک\nکه مرا پیش حشر خواری کنی / روز روشن بر دلم تاری کنی\nگفت خواری قیامت صعب‌تر / گر نداری پاس من در خیر و شر\nزخم کیکی را نمی‌توانی کشید / زخم ماری را تو چون خواهی چشید\nظاهرا کار تو ویران می‌کنم / لیک خاری را گلستان می‌کنم",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4090",
        "title": "بخش ۹۰ - بیان آنک عمارت در ویرانیست و جمعیت در پراکندگیست و  درست",
        "content": "آن یکی آمد زمین را می‌شکافت / ابلهی فریاد کرد و بر نتافت\nکین زمین را از چه ویران می‌کنی / می‌شکافی و پریشان می‌کنی\nگفت ای ابله برو و بر من مران / تو عمارت از خرابی باز دان\nکی شود گلزار و گندم‌زار این / تا نگردد زشت و ویران این زمین\nکی شود بستان و کشت و برگ و بر / تا نگردد نظم او زیر و زبر\nتا بنشکافی به نشتر ریش چغز / کی شود نیکو و کی گردید نغز\nتا نشوید خلطهاات از دوا / کی رود شورش کجا آید شفا\nپاره پاره کرده درزی جامه را / کس زند آن درزی علامه را\nکه چرا این اطلس بگزیده را / بردریدی چه کنم بدریده را\nهر بنای کهنه که آبادان کنند / نه که اول کهنه را ویران کنند\nهم‌چنین نجار و حداد و قصاب / هستشان پیش از عمارتها خراب\nآن هلیله و آن بلیله کوفتن / زان تلف گردند معموری تن\nتا نکوبی گندم اندر آسیا / کی شود آراسته زان خوان ما\nآن تقاضا کرد آن نان و نمک / که ز شستت وا رهانم ای سمک\nگر پذیری پند موسی وا رهی / از چنین شست بد نامنتهی\nبس که خود را کرده‌ای بندهٔ هوا / کرمکی را کرده‌ای تو اژدها\nاژدها را اژدها آورده‌ام / تا با صلاح آورم من دم به دم\nتا دم آن از دم این بشکند / مار من آن اژدها را بر کند\nگر رضا دادی رهیدی از دو مار / ورنه از جانت برآرد آن دمار\nگفت الحق سخت استا جادوی / که در افکندی به مکر اینجا دوی\nخلق یک‌دل را تو کردی دو گروه / جادوی رخنه کند در سنگ و کوه\nگفت هستم غرق پیغام خدا / جادوی کی دید با نام خدا\nغفلت و کفرست مایهٔ جادوی / مشعلهٔ دینست جان موسوی\nمن به جادویان چه مانم ای وقیح / کز دمم پر رشک می‌گردد مسیح\nمن به جادویان چه مانم ای جنب / که ز جانم نور می‌گیرد کتب\nچون تو با پر هوا بر می‌پری / لاجرم بر من گمان آن می‌بری\nهر کرا افعال دام و دد بود / بر کریمانش گمان بد بود\nچون تو جزو عالمی هر چون بوی / کل را بر وصف خود بینی سوی\nگر تو برگردی و بر گردد سرت / خانه را گردنده بیند منظرت\nور تو در کشتی روی بر یم روان / ساحل یم را همی بینی دوان\nگر تو باشی تنگ‌دل از ملحمه / تنگ بینی جمله دنیا را همه\nور تو خوش باشی به کام دوستان / این جهان بنمایدت چون گلستان\nای بسا کس رفته تا شام و عراق / او ندیده هیچ جز کفر و نفاق\nوی بسا کس رفته تا هند و هری / او ندیده جز مگر بیع و شری\nوی بسا کس رفته ترکستان و چین / او ندیده هیچ جز مکر و کمین\nچون ندارد مدرکی جز رنگ و بو / جملهٔ اقلیمها را گو بجو\nگاو در بغداد آید ناگهان / بگذرد او زین سران تا آن سران\nاز همه عیش و خوشیها و مزه / او نبیند جز که قشر خربزه\nکه بود افتاده بر ره یا حشیش / لایق سیران گاوی یا خریش\nخشک بر میخ طبیعت چون قدید / بستهٔ اسباب جانش لا یزید\nوان فضای خرق اسباب و علل / هست ارض الله ای صدر اجل\nهر زمان مبدل شود چون نقش جان / نو به نو بیند جهانی در عیان\nگر بود فردوس و انهار بهشت / چون فسردهٔ یک صفت شد گشت زشت",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4091",
        "title": "بخش ۹۱ - بیان آنک هر حس مدرکی را از آدمی نیز مدرکاتی دیگرست کی از",
        "content": "چنبرهٔ دید جهان ادراک تست / پردهٔ پاکان حس ناپاک تست\nمدتی حس را بشو ز آب عیان / این چنین دان جامه‌شوی صوفیان\nچون شدی تو پاک پرده بر کند / جان پاکان خویش بر تو می‌زند\nجمله عالم گر بود نور و صور / چشم را باشد از آن خوبی خبر\nچشم بستی گوش می‌آری به پیش / تا نمایی زلف و رخسارهٔ به تیش\nگوش گوید من به صورت نگروم / صورت ار بانگی زند من بشنوم\nعالمم من لکی اندر فن خویش / فن من جز حرف و صوتی نیست بیش\nهین بیا بینی ببین این خوب را / نیست در خور بینی این مطلوب را\nگر بود مشک و گلابی بو برم / فن من اینست و علم و مخبرم\nکی ببینم من رخ آن سیم‌ساق / هین مکن تکلیف ما لیس یطاق\nباز حس کژ نبیند غیر کژ / خواه کژ غژ پیش او یا راست غژ\nچشم احول از یکی دیدن یقین / دانک معزولست ای خواجه معین\nتو که فرعونی همه مکری و زرق / مر مرا از خود نمی‌دانی تو فرق\nمنگر از خود در من ای کژباز تو / تا یکی تو را نبینی تو دوتو\nبنگر اندر من ز من یک ساعتی / تا ورای کون بینی ساحتی\nوا رهی از تنگی و از ننگ و نام / عشق اندر عشق بینی والسلام\nپس بدانی چونک رستی از بدن / گوش و بینی چشم می‌داند شدن\nراست گفتست آن شه شیرین‌زبان / چشم گرد مو به موی عارفان\nچشم را چشمی نبود اول یقین / در رحم بود او جنین گوشتین\nعلت دیدن مدان پیه ای پسر / ورنه خواب اندر ندیدی کس صور\nآن پری و دیو می‌بیند شبیه / نیست اندر دیدگاه هر دو پیه\nنور را با پیه خود نسبت نبود / نسبتش بخشید خلاق ودود\nآدمست از خاک کی ماند به خاک / جنیست از نار بی‌هیچ اشتراک\nنیست مانندای آتش آن پری / گر چه اصلش اوست چون می‌بنگری\nمرغ از بادست و کی ماند به باد / نامناسب را خدا نسبت به داد\nنسبت این فرعها با اصلها / هست بی‌چون ار چه دادش وصلها\nآدمی چون زادهٔ خاک هباست / این پسر را با پدر نسبت کجاست\nنسبتی گر هست مخفی از خرد / هست بی‌چون و خرد کی پی برد\nباد را بی چشم اگر بینش نداد / فرق چون می‌کرد اندر قوم عاد\nچون همی دانست مؤمن از عدو / چون همی دانست می را از کدو\nآتش نمرود را گر چشم نیست / با خلیلش چون تجشم کردنیست\nگر نبودی نیل را آن نور و دید / از چه قبطی را ز سبطی می‌گزید\nگرنه کوه و سنگ با دیدار شد / پس چرا داود را او یار شد\nاین زمین را گر نبودی چشم جان / از چه قارون را فرو خورد آنچنان\nگر نبودی چشم دل حنانه را / چون بدیدی هجر آن فرزانه را\nسنگ‌ریزه گر نبودی دیده‌ور / چون گواهی دادی اندر مشت در\nای خرد بر کش تو پر و بالها / سوره بر خوان زلزلت زلزالها\nدر قیامت این زمین بر نیک و بد / کی ز نادیده گواهیها دهد\nکه تحدث حالها و اخبارها / تظهر الارض لنا اسرارها\nاین فرستادن مرا پیش تو میر / هست برهانی که بد مرسل خبیر\nکین چنین دارو چنین ناسور را / هست درخور از پی میسور را\nواقعاتی دیده بودی پیش ازین / که خدا خواهد مرا کردن گزین\nمن عصا و نور بگرفته به دست / شاخ گستاخ ترا خواهم شکست\nواقعات سهمگین از بهر این / گونه گونه می‌نمودت رب دین\nدر خور سر بد و طغیان تو / تا بدانی کوست درخوردان تو\nتا بدانی کو حکیمست و خبیر / مصلح امراض درمان‌ناپذیر\nتو به تاویلات می‌گشتی از آن / کور و گر کین هست از خواب گران\nوآن طبیب و آن منجم در لمع / دید تعبیرش بپوشید از طمع\nگفت دور از دولت و از شاهیت / که درآید غصه در آگاهیت\nاز غذای مختلف یا از طعام / طبع شوریده همی‌بیند منام\nزانک دید او که نصیحت‌جو نه‌ای / تند و خون‌خواری و مسکین‌خو نه‌ای\nپادشاهان خون کنند از مصلحت / لیک رحمتشان فزونست از عنت\nشاه را باید که باشد خوی رب / رحمت او سبق دارد بر غضب\nنه غضب غالب بود مانند دیو / بی‌ضرورت خون کند از بهر ریو\nنه حلیمی مخنث‌وار نیز / که شود زن روسپی زان و کنیز\nدیوخانه کرده بودی سینه را / قبله‌ای سازیده بودی کینه را\nشاخ تیزت بس جگرها را که خست / نک عصاام شاخ شوخت را شکست",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4092",
        "title": "بخش ۹۲ - حمله بردن این جهانیان بر آن  جهانیان و تاختن بردن تا  سی",
        "content": "حمله بردند اسپه جسمانیان / جانب قلعه و دز روحانیان\nتا فرو گیرند بر دربند غیب / تا کسی ناید از آن سو پاک‌جیب\nغازیان حملهٔ غزا چون کم برند / کافران برعکس حمله آورند\nغازیان غیب چون از حلم خویش / حمله ناوردند بر تو زشت‌کیش\nحمله بردی سوی دربندان غیب / تا نیایند این طرف مردان غیب\nچنگ در صلب و رحمها در زدی / تا که شارع را بگیری از بدی\nچون بگیری شه‌رهی که ذوالجلال / بر گشادست از برای انتسال\nسد شدی دربندها را ای لجوج / کوری تو کرد سرهنگی خروج\nنک منم سرهنگ هنگت بشکنم / نک به نامش نام و ننگت بشکنم\nتو هلا در بندها را سخت بند / چندگاهی بر سبال خود بخند\nسبلتت را بر کند یک یک قدر / تا بدانی کالقدر یعمی الحذر\nسبلت تو تیزتر یا آن عاد / که همی لرزید از دمشان بلاد\nتو ستیزه‌روتری یا آن ثمود / که نیامد مثل ایشان در وجود\nصد ازینها گر بگویم تو کری / بشنوی و ناشنوده آوری\nتوبه کردم از سخن که انگیختم / بی‌سخن من دارویت آمیختم\nکه نهم بر ریش خامت تا پزد / یا بسوزد ریش و ریشه‌ت تا ابد\nتا بدانی که خبیرست ای عدو / می‌دهد هر چیز را درخورد او\nکی کژی کردی و کی کردی تو شر / که ندیدی لایقش در پی اثر\nکی فرستادی دمی بر آسمان / نیکیی کز پی نیامد مثل آن\nگر مراقب باشی و بیدار تو / بینی هر دم پاسخ کردار تو\nچون مراقب باشی و گیری رسن / حاجتت ناید قیامت آمدن\nآنک رمزی را بداند او صحیح / حاجتش ناید که گویندش صریح\nاین بلا از کودنی آید ترا / که نکردی فهم نکته و رمزها\nاز بدی چون دل سیاه و تیره شد / فهم کن اینجا نشاید خیره شد\nورنه خود تیری شود آن تیرگی / در رسد در تو جزای خیرگی\nور نیاید تیر از بخشایش است / نه پی نادیدن آلایش است\nهین مراقب باش گر دل بایدت / کز پی هر فعل چیزی زایدت\nور ازین افزون ترا همت بود / از مراقب کار بالاتر رود",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4093",
        "title": "بخش ۹۳ - بیان آنک تن خاکی آدمی هم‌چون آهن نیکو جوهر قابل آینه شدن",
        "content": "پس چو آهن گرچه تیره‌هیکلی / صیقلی کن صیقلی کن صیقلی\nتا دلت آیینه گردد پر صور / اندرو هر سو ملیحی سیمبر\nآهن ار چه تیره و بی‌نور بود / صیقلی آن تیرگی از وی زدود\nصیقلی دید آهن و خوش کرد رو / تا که صورتها توان دید اندرو\nگر تن خاکی غلیظ و تیره است / صیقلش کن زانک صیقل گیره است\nتا درو اشکال غیبی رو دهد / عکس حوری و ملک در وی جهد\nصیقل عقلت بدان دادست حق / که بدو روشن شود دل را ورق\nصیقلی را بسته‌ای ای بی‌نماز / وآن هوا را کرده‌ای دو دست باز\nگر هوا را بند بنهاده شود / صیقلی را دست بگشاده شود\nآهنی که آیینه غیبی بدی / جمله صورتها درو مرسل شدی\nتیره کردی زنگ دادی در نهاد / این بود یسعون فی الارض الفساد\nتاکنون کردی چنین اکنون مکن / تیره کردی آب را افزون مکن\nبر مشوران تا شود این آب صاف / واندرو بین ماه و اختر در طواف\nزانک مردم هست هم‌چون آب جو / چون شود تیره نبینی قعر او\nقعر جو پر گوهرست و پر ز در / هین مکن تیره که هست او صاف حر\nجان مردم هست مانند هوا / چون بگرد آمیخت شد پردهٔ سما\nمانع آید او ز دید آفتاب / چونک گردش رفت شد صافی و ناب\nبا کمال تیرگی حق واقعات / می‌نمودت تا روی راه نجات",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4094",
        "title": "بخش ۹۴ - باز گفتن موسی علیه‌السلام اسرار فرعون را و واقعات او را ",
        "content": "ز آهن تیره بقدرت می‌نمود / واقعاتی که در آخر خواست بود\nتا کنی کمتر تو آن ظلم و بدی / آن همی‌دیدی و بتر می‌شدی\nنقشهای زشت خوابت می‌نمود / می‌رمیدی زان و آن نقش تو بود\nهم‌چو آن زنگی که در آیینه دید / روی خود را زشت و بر آیینه رید\nکه چه زشتی لایق اینی و بس / زشتیم آن تواست ای کور خس\nاین حدث بر روی زشتت می‌کنی / نیست بر من زانک هستم روشنی\nگاه می‌دیدی لباست سوخته / گه دهان و چشم تو بر دوخته\nگاه حیوان قاصد خونت شده / گه سر خود را به دندان دده\nگه نگون اندر میان آبریز / گه غریق سیل خون‌آمیز تیز\nگه ندات آمد ازین چرخ نقی / که شقیی و شقیی و شقی\nگه ندات آمد صریحا از جبال / که برو هستی ز اصحاب الشمال\nگه ندا می‌آمدت از هر جماد / تا ابد فرعون در دوزخ فتاد\nزین بترها که نمی‌گویم ز شرم / تا نگردد طبع معکوس تو گرم\nاندکی گفتم به تو ای ناپذیر / ز اندکی دانی که هستم من خبیر\nخویشتن را کور می‌کردی و مات / تا نیندیشی ز خواب و واقعات\nچند بگریزی نک آمد پیش تو / کوری ادراک مکراندیش تو",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4095",
        "title": "بخش ۹۵ - بیان آنک در توبه بازست",
        "content": "هین مکن زین پس فراگیر احتراز / که ز بخشایش در توبه‌ست باز\nتوبه را از جانب مغرب دری / باز باشد تا قیامت بر وری\nتا ز مغرب بر زند سر آفتاب / باز باشد آن در از وی رو متاب\nهست جنت را ز رحمت هشت در / یک در توبه‌ست زان هشت ای پسر\nآن همه گه باز باشد گه فراز / وآن در توبه نباشد جز که باز\nهین غنیمت دار در بازست زود / رخت آنجا کش به کوری حسود",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4096",
        "title": "بخش ۹۶ - گفتن موسی علیه‌السلام فرعون را کی از من یک پند قبول کن و",
        "content": "هین ز من بپذیر یک چیز و بیار / پس ز من بستان عوض آن را چهار\nگفت ای موسی کدامست آن یکی / شرح کن با من از آن یک اندکی\nگفت آن یک که بگویی آشکار / که خدایی نیست غیر کردگار\nخالق افلاک و انجم بر علا / مردم و دیو و پری و مرغ را\nخالق دریا و دشت و کوه و تیه / ملکت او بی‌حد و او بی‌شبیه\nگفت ای موسی کدامست آن چهار / که عوض بدهی مرا بر گو بیار\nتا بود کز لطف آن وعدهٔ حسن / سست گردد چارمیخ کفر من\nبوک زان خوش وعده‌های مغتنم / برگشاید قفل کفر صد منم\nبوک از تاثیر جوی انگبین / شهد گردد در تنم این زهر کین\nیا ز عکس جوی آن پاکیزه شیر / پرورش یابد دمی عقل اسیر\nیا بود کز عکس آن جوهای خمر / مست گردم بو برم از ذوق امر\nیا بود کز لطف آن جوهای آب / تازگی یابد تن شورهٔ خراب\nشوره‌ام را سبزه‌ای پیدا شود / خارزارم جنت ماوی شود\nبوک از عکس بهشت و چار جو / جان شود از یاری حق یارجو\nآنچنان که از عکس دوزخ گشته‌ام / آتش و در قهر حق آغشته‌ام\nگه ز عکس مار دوزخ هم‌چو مار / گشته‌ام بر اهل جنت زهربار\nگه ز عکس جوشش آب حمیم / آب ظلمم کرده خلقان را رمیم\nمن ز عکس زمهریرم زمهریر / یا ز عکس آن سعیرم چون سعیر\nدوزخ درویش و مظلومم کنون / وای آنک یابمش ناگه زبون",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4097",
        "title": "بخش ۹۷ - شرح کردن موسی علیه‌السلام آن  چهار فضیلت را جهت  پای مزد",
        "content": "گفت موسی که اولین آن چهار / صحتی باشد تنت را پایدار\nاین علل‌هایی که در طب گفته‌اند / دور باشد از تنت ای ارجمند\nثانیا باشد ترا عمر دراز / که اجل دارد ز عمرت احتراز\nوین نباشد بعد عمر مستوی / که بناکام از جهان بیرون روی\nبلک خواهان اجل چون طفل شیر / نه ز رنجی که ترا دارد اسیر\nمرگ‌جو باشی ولی نه از عجز رنج / بلک بینی در خراب خانه گنج\nپس به دست خویش گیری تیشه‌ای / می‌زنی بر خانه بی‌اندیشه‌ای\nکه حجاب گنج بینی خانه را / مانع صد خرمن این یک دانه را\nپس در آتش افکنی این دانه را / پیش گیری پیشهٔ مردانه را\nای به یک برگی ز باغی مانده / هم‌چو کرمی برگش از رز رانده\nچون کرم این کرم را بیدار کرد / اژدهای جهل را این کرم خورد\nکرم کرمی شد پر از میوه و درخت / این چنین تبدیل گردد نیکبخت",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4098",
        "title": "بخش ۹۸ - تفسیر کنت کنزا مخفیا فاحببت ان اعرف",
        "content": "خانه بر کن کز عقیق این یمن / صد هزاران خانه شاید ساختن\nگنج زیر خانه است و چاره نیست / از خرابی خانه مندیش و مه‌ایست\nکه هزاران خانه از یک نقد گنج / توان عمارت کرد بی‌تکلیف و رنج\nعاقبت این خانه خود ویران شود / گنج از زیرش یقین عریان شود\nلیک آن تو نباشد زانک روح / مزد ویران کردنستش آن فتوح\nچون نکرد آن کار مزدش هست لا / لییس للانسان الا ما سعی\nدست خایی بعد از آن تو کای دریغ / این چنین ماهی بد اندر زیر میغ\nمن نکردم آنچ گفتند از بهی / گنج رفت و خانه و دستم تهی\nخانهٔ اجرت گرفتی و کری / نیست ملک تو به بیعی یا شری\nاین کری را مدت او تا اجل / تا درین مدت کنی در وی عمل\nپاره‌دوزی می‌کنی اندر دکان / زیر این دکان تو مدفون دو کان\nهست این دکان کرایی زود باش / تیشه بستان و تکش را می‌تراش\nتا که تیشه ناگهان بر کان نهی / از دکان و پاره‌دوزی وا رهی\nپاره‌دوزی چیست خورد آب و نان / می‌زنی این پاره بر دلق گران\nهر زمان می‌درد این دلق تنت / پاره بر وی می‌زنی زین خوردنت\nای ز نسل پادشاه کامیار / با خود آ زین پاره‌دوزی ننگ دار\nپاره‌ای بر کن ازین قعر دکان / تا برآرد سر به پیش تو دو کان\nپیش از آن کین مهلت خانهٔ کری / آخر آید تو نخورده زو بری\nپس ترا بیرون کند صاحب دکان / وین دکان را بر کند از روی کان\nتو ز حسرت گاه بر سر می‌زنی / گاه ریش خام خود بر می‌کنی\nکای دریغا آن من بود این دکان / کور بودم بر نخوردم زین مکان\nای دریغا بود ما را برد باد / تا ابد یا حسرتا شد للعباد",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4099",
        "title": "بخش ۹۹ - غره شدن آدمی به ذکاوت و تصویرات طبع خویشتن و طلب ناکردن ",
        "content": "دیدم اندر خانه من نقش و نگار / بودم اندر عشق خانه بی‌قرار\nبودم از گنج نهانی بی‌خبر / ورنه دستنبوی من بودی تبر\nآه گر داد تبر را دادمی / این زمان غم را تبرا دادمی\nچشم را بر نقش می‌انداختم / هم‌چو طفلان عشقها می‌باختم\nپس نکو گفت آن حکیم کامیار / که تو طفلی خانه پر نقش و نگار\nدر الهی‌نامه بس اندرز کرد / که بر آر دودمان خویش گرد\nبس کن ای موسی بگو وعدهٔ سوم / که دل من ز اضطرابش گشت گم\nگفت موسی آن سوم ملک دوتو / دو جهانی خالص از خصم و عدو\nبیشتر زان ملک که اکنون داشتی / کان بد اندر جنگ و این در آشتی\nآنک در جنگت چنان ملکی دهد / بنگر اندر صلح خوانت چون نهد\nآن کرم که اندر جفا آنهات داد / در وفا بنگر چه باشد افتقاد\nگفت ای موسی چهارم چیست زود / بازگو صبرم شد و حرصم فزود\nگفت چارم آنک مانی تو جوان / موی هم‌چون قیر و رخ چون ارغوان\nرنگ و بو در پیش ما بس کاسدست / لیک تو پستی سخن کردیم پست\nافتخار از رنگ و بو و از مکان / هست شادی و فریب کودکان",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4100",
        "title": "بخش ۱۰۰ - بیان این خبر کی کلموا الناس علی قدر عقولهم لا علی قدر ع",
        "content": "چونک با کودک سر و کارم فتاد / هم زبان کودکان باید گشاد\nکه برو کتاب تا مرغت خرم / یا مویز و جوز و فستق آورم\nجز شباب تن نمی‌دانی به کیر / این جوانی را بگیر ای خر شعیر\nهیچ آژنگی نیفتد بر رخت / تازه ماند آن شباب فرخت\nنه نژند پیریت آید برو / نه قد چون سرو تو گردد دوتو\nنه شود زور جوانی از تو کم / نه به دندانها خللها یا الم\nنه کمی در شهوت و طمث و بعال / که زنان را آید از ضعفت ملال\nآنچنان بگشایدت فر شباب / که گشود آن مژدهٔ عکاشه باب",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4101",
        "title": "بخش ۱۰۱ - قوله علیه السلام من بشرنی بخروج صفر بشرته بالجنة",
        "content": "احمد آخر زمان را انتقال / در ربیع اول آید بی جدال\nچون خبر یابد دلش زین وقت نقل / عاشق آن وقت گردد او به عقل\nچون صفر آید شود شاد از صفر / که پس این ماه می‌سازم سفر\nهر شبی تا روز زین شوق هدی / ای رفیق راه اعلی می‌زدی\nگفت هر کس که مرا مژده دهد / چون صفر پای از جهان بیرون نهد\nکه صفر بگذشت و شد ماه ربیع / مژده‌ور باشم مر او را و شفیع\nگفت عکاشه صفر بگذشت و رفت / گفت که جنت ترا ای شیر زفت\nدیگری آمد که بگذشت آن صفر / گفت عکاشه ببرد از مژده بر\nپس رجال از نقل عالم شادمان / وز بقااش شادمان این کودکان\nچونک آب خوش ندید آن مرغ کور / پیش او کوثر نیامد آب شور\nهم‌چنین موسی کرامت می‌شمرد / که نگردد صاف اقبال تو درد\nگفت احسنت و نکو گفت ولیک / تا کنم من مشورت با یار نیک",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4102",
        "title": "بخش ۱۰۲ - مشورت کردن فرعون با ایسیه در ایمان آوردن به موسی علیه‌ا",
        "content": "باز گفت او این سخن با ایسیه / گفت جان افشان برین ای دل‌سیه\nبس عنایتهاست متن این مقال / زود در یاب ای شه نیکو خصال\nوقت کشت آمد زهی پر سود کشت / این بگفت و گریه کرد و گرم گشت\nبر جهید از جا و گفتا بخ لک / آفتابی تاجر گشتت ای کلک\nعیب کل را خود بپوشاند کلاه / خاصه چون باشد کله خورشید و ماه\nهم در آن مجلس که بشنیدی تو این / چون نگفتی آری و صد آفرین\nاین سخن در گوش خورشید ار شدی / سرنگون بر بوی این زیر آمدی\nهیچ می‌دانی چه وعده‌ست و چه داد / می‌کند ابلیس را حق افتقاد\nچون بدین لطف آن کریمت باز خواند / ای عجب چون زهره‌ات بر جای ماند\nزهره‌ات ندرید تا زان زهره‌ات / بودی اندر هر دو عالم بهره‌ات\nزهره‌ای کز بهرهٔ حق بر درد / چون شهیدان از دو عالم بر خورد\nغافلی هم حکمتست و این عمی / تا بماند لیک تا این حد چرا\nغافلی هم حکمتست و نعمتست / تا نپرد زود سرمایه ز دست\nلیک نی چندانک ناسوری شود / زهر جان و عقل رنجوری شود\nخود کی یابد این چنین بازار را / که به یک گل می‌خری گلزار را\nدانه‌ای را صد درختستان عوض / حبه‌ای را آمدت صد کان عوض\nکان لله دادن آن حبه است / تا که کان‌الله له آید به دست\nزآنک این هوی ضعیف بی‌قرار / هست شد زان هوی رب پایدار\nهوی فانی چونک خود فا او سپرد / گشت باقی دایم و هرگز نمرد\nهم‌چو قطرهٔ خایف از باد و ز خاک / که فنا گردد بدین هر دو هلاک\nچون به اصل خود که دریا بود جست / از تف خورشید و باد و خاک رست\nظاهرش گم گشت در دریا و لیک / ذات او معصوم و پا بر جا و نیک\nهین بده ای قطره خود را بی‌ندم / تا بیابی در بهای قطره یم\nهین بده ای قطره خود را این شرف / در کف دریا شو آمن از تلف\nخود کرا آید چنین دولت به دست / قطره‌ای را بحری تقاضاگر شدست\nالله الله زود بفروش و بخر / قطره‌ای ده بحر پر گوهر ببر\nالله الله هیچ تاخیری مکن / که ز بحر لطف آمد این سخن\nلطف اندر لطف این گم می‌شود / که اسفلی بر چرخ هفتم می‌شود\nهین که یک بازی فتادت بوالعجب / هیچ طالب این نیابد در طلب\nگفت با هامان بگویم ای ستیر / شاه را لازم بود رای وزیر\nگفت با هامان مگو این راز را / کور کمپیری چه داند باز را",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4103",
        "title": "بخش ۱۰۳ - قصهٔ باز پادشاه و کمپیر زن",
        "content": "باز اسپیدی به کمپیری دهی / او ببرد ناخنش بهر بهی\nناخنی که اصل کارست و شکار / کور کمپیری ببرد کوروار\nکه کجا بودست مادر که ترا / ناخنان زین سان درازست ای کیا\nناخن و منقار و پرش را برید / وقت مهر این می‌کند زال پلید\nچونک تتماجش دهد او کم خورد / خشم گیرد مهرها را بر درد\nکه چنین تتماج پختم بهر تو / تو تکبر می‌نمایی و عتو\nتو سزایی در همان رنج و بلا / نعمت و اقبال کی سازد ترا\nآن تتماجش دهد کین را بگیر / گر نمی‌خواهی که نوشی زان فطیر\nآب تتماجش نگیرد طبع باز / زال بترنجد شود خشمش دراز\nاز غضب شربای سوزان بر سرش / زن فرو ریزد شود کل مغفرش\nاشک از آن چشمش فرو ریزد ز سوز / یاد آرد لطف شاه دل‌فروز\nزان دو چشم نازنین با دلال / که ز چهرهٔ شاد دارد صد کمال\nچشم مازاغش شده پر زخم زاغ / چشم نیک از چشم بد با درد و داغ\nچشم دریا بسطتی کز بسط او / هر دو عالم می‌نماید تار مو\nگر هزاران چرخ در چشمش رود / هم‌چو چشمه پیش قلزم گم شود\nچشم بگذشته ازین محسوسها / یافته از غیب‌بینی بوسها\nخود نمی‌یابم یکی گوشی که من / نکته‌ای گویم از آن چشم حسن\nمی‌چکید آن آب محمود جلیل / می‌ربودی قطره‌اش را جبرئیل\nتا بمالد در پر و منقال خویش / گر دهد دستوریش آن خوب کیش\nباز گوید خشم کمپیر ار فروخت / فر و نور و علم و صبرم را نسوخت\nباز جانم باز صد صورت تند / زخم بر ناقه نه بر صالح زند\nصالح از یک‌دم که آرد با شکوه / صد چنان ناقه بزاید متن کوه\nدل همی گوید خموش و هوش دار / ورنه درانید غیرت پود و تار\nغیرتش را هست صد حلم نهان / ورنه سوزیدی به یک دم صد جهان\nنخوت شاهی گرفتش جای پند / تا دل خود را ز بند پند کند\nکه کنم بار رای هامان مشورت / کوست پشت ملک و قطب مقدرت\nمصطفی را رای‌زن صدیق رب / رای‌زن بوجهل را شد بولهب\nعرق جنسیت چنانش جذب کرد / کان نصیحتها به پیشش گشت سرد\nجنس سوی جنس صد پره پرد / بر خیالش بندها را بر درد",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4104",
        "title": "بخش ۱۰۴ - قصهٔ آن زن کی طفل او بر سر ناودان غیژید و خطر افتادن بو",
        "content": "یک زنی آمد به پیش مرتضی / گفت شد بر ناودان طفلی مرا\nگرش می‌خوانم نمی‌آید به دست / ور هلم ترسم که افتد او به پست\nنیست عاقل تا که دریابد چون ما / گر بگویم کز خطر سوی من آ\nهم اشارت را نمی‌داند به دست / ور بداند نشنود این هم بدست\nبس نمودم شیر و پستان را بدو / او همی گرداند از من چشم و رو\nاز برای حق شمایید ای مهان / دستگیر این جهان و آن جهان\nزود درمان کن که می‌لرزد دلم / که بدرد از میوهٔ دل بسکلم\nگفت طفلی را بر آور هم به بام / تا ببیند جنس خود را آن غلام\nسوی جنس آید سبک زان ناودان / جنس بر جنس است عاشق جاودان\nزن چنان کرد و چو دید آن طفل او / جنس خود خوش خوش بدو آورد رو\nسوی بام آمد ز متن ناودان / جاذب هر جنس را هم جنس دان\nغژغژان آمد به سوی طفل طفل / وا رهید او از فتادن سوی سفل\nزان بود جنس بشر پیغامبران / تا بجنسیت رهند از ناودان\nپس بشر فرمود خود را مثلکم / تا به جنس آیید و کم گردید گم\nزانک جنسیت عجایب جاذبیست / جاذبش جنسست هر جا طالبیست\nعیسی و ادریس بر گردون شدند / با ملایک چونک هم‌جنس آمدند\nباز آن هاروت و ماروت از بلند / جنس تن بودند زان زیر آمدند\nکافران هم جنس شیطان آمده / جانشان شاگرد شیطانان شده\nصد هزاران خوی بد آموخته / دیده‌های عقل و دل بر دوخته\nکمترین خوشان به زشتی آن حسد / آن حسد که گردن ابلیس زد\nزان سگان آموخته حقد و حسد / که نخواهد خلق را ملک ابد\nهر کرا دید او کمال از چپ و راست / از حسد قولنجش آمد درد خاست\nزآنک هر بدبخت خرمن‌سوخته / می‌نخواهد شمع کس افروخته\nهین کمالی دست آور تا تو هم / از کمال دیگران نفتی به غم\nاز خدا می‌خواه دفع این حسد / تا خدایت وا رهاند از جسد\nمر ترا مشغولیی بخشد درون / که نپردازی از آن سوی برون\nجرعهٔ می را خدا آن می‌دهد / که بدو مست از دو عالم می‌دهد\nخاصیت بنهاده در کف حشیش / کو زمانی می‌رهاند از خودیش\nخواب را یزدان بدان سان می‌کند / کز دو عالم فکر را بر می‌کند\nکرد مجنون را ز عشق پوستی / کو بنشناسد عدو از دوستی\nصد هزاران این چنین می‌دارد او / که بر ادراکات تو بگمارد او\nهست میهای شقاوت نفس را / که ز ره بیرون برد آن نحس را\nهست میهای سعادت عقل را / که بیابد منزل بی‌نقل را\nخیمهٔ گردون ز سرمستی خویش / بر کند زان سو بگیرد راه پیش\nهین بهر مستی دلا غره مشو / هست عیسی مست حق خر مست جو\nاین چنین می را بجو زین خنبها / مستی‌اش نبود ز کوته دنبها\nزانک هر معشوق چون خنبیست پر / آن یکی درد و دگر صافی چو در\nمی‌شناسا هین بچش با احتیاط / تا میی یابی منزه ز اختلاط\nهر دو مستی می‌دهندت لیک این / مستی‌ات آرد کشان تا رب دین\nتا رهی از فکر و وسواس و حیل / بی عقال این عقل در رقص‌الجمل\nانبیا چون جنس روحند و ملک / مر ملک را جذب کردند از فلک\nباد جنس آتش است و یار او / که بود آهنگ هر دو بر علو\nچون ببندی تو سر کوزهٔ تهی / در میان حوض یا جویی نهی\nتا قیامت آن فرو ناید به پست / که دلش خالیست و در وی باد هست\nمیل بادش چون سوی بالا بود / ظرف خود را هم سوی بالا کشد\nباز آن جانها که جنس انبیاست / سوی‌ایشان کش کشان چون سایه‌هاست\nزانک عقلش غالبست و بی ز شک / عقل جنس آمد به خلقت با ملک\nوان هوای نفس غالب بر عدو / نفس جنس اسفل آمد شد بدو\nبود قبطی جنس فرعون ذمیم / بود سبطی جنس موسی کلیم\nبود هامان جنس‌تر فرعون را / برگزیدش برد بر صدر سرا\nلاجرم از صدر تا قعرش کشید / که ز جنس دوزخ‌اند آن دو پلید\nهر دو سوزنده چو ذوزخ ضد نور / هر دو چون دوزخ ز نور دل نفور\nزانک دوزخ گوید ای مؤمن تو زود / برگذر که نورت آتش را ربود\nمی‌رمد آن دوزخی از نور هم / زانک طبع دوزخستش ای صنم\nدوزخ از مومن گریزد آنچنان / که گریزد مومن از دوزخ به جان\nزانک جنس نار نبود نور او / ضد نار آمد حقیقت نورجو\nدر حدیث آمدی که مومن در دعا / چون امان خواهد ز دوزخ از خدا\nدوزخ از وی هم امان خواهد به جان / که خدایا دور دارم از فلان\nجاذبهٔ جنسیتست اکنون ببین / که تو جنس کیستی از کفر و دین\nگر بهامان مایلی هامانیی / ور به موسی مایلی سبحانیی\nور بهر و مایلی انگیخته / نفس و عقلی هر دوان آمیخته\nهر دو در جنگند هان و هان بکوش / تا شود غالب معانی بر نقوش\nدر جهان جنگ شادی این بسست / که ببینی بر عدو هر دم شکست\nآن ستیزه‌رو بسختی عاقبت / گفت با هامان برای مشورت\nوعده‌های آن کلیم‌الله را / گفت و محرم ساخت آن گمراه را",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4105",
        "title": "بخش ۱۰۵ - مشورت کردن فرعون با وزیرش هامان در ایمان آوردن به موسی ",
        "content": "گفت با هامان چون تنهااش بدید / جست هامان و گریبان را درید\nبانگها زد گریه‌ها کرد آن لعین / کوفت دستار و کله را بر زمین\nکه چگونه گفت اندر روی شاه / این چنین گستاخ آن حرف تباه\nجمله عالم را مسخر کرده تو / کار را با بخت چون زر کرده تو\nاز مشارق وز مغارب بی‌لجاج / سوی تو آرند سلطانان خراج\nپادشاهان لب همی مالند شاد / بر ستانهٔ خاک تو این کیقباد\nاسپ یاغی چون ببیند اسپ ما / رو بگرداند گریزد بی عصا\nتاکنون معبود و مسجود جهان / بوده‌ای گردی کمینهٔ بندگان\nدر هزار آتش شدن زین خوشترست / که خداوندی شود بنده‌پرست\nنه بکش اول مرا ای شاه چین / تا نبیند چشم من بر شاه این\nخسروا اول مرا گردن بزن / تا نبیند این مذلت چشم من\nخود نبودست و مبادا این چنین / که زمین گردون شود گردون زمین\nبندگان‌مان خواجه‌تاش ما شوند / بی‌دلان‌مان دلخراش ما شوند\nچشم‌روشن دشمنان و دوست کور / گشت ما را پس گلستان قعر گور",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4106",
        "title": "بخش ۱۰۶ - تزییف سخن هامان علیه‌اللعنه",
        "content": "دوست از دشمن همی نشناخت او / نرد را کورانه کژ می‌باخت او\nدشمن تو جز تو نبود این لعین / بی‌گناهان را مگو دشمن به کین\nپیش تو این حالت بد دولتست / که دوادو اول و آخر لتست\nگر ازین دولت نتازی خز خزان / این بهارت را همی آید خزان\nمشرق و مغرب چو تو بس دیده‌اند / که سر ایشان ز تن ببریده‌اند\nمشرق و مغرب که نبود بر قرار / چون کنند آخر کسی را پایدار\nتو بدان فخر آوری کز ترس و بند / چاپلوست گشت مردم روز چند\nهر کرا مردم سجودی می‌کنند / زهر اندر جان او می‌آکنند\nچونک بر گردد ازو آن ساجدش / داند او کان زهر بود و موبدش\nای خنک آن را که ذلت نفسه / وای آنک از سرکشی شد چون که او\nاین تکبر زهر قاتل دان که هست / از می پر زهر شد آن گیج مست\nچون می پر زهر نوشد مدبری / از طرب یکدم بجنباند سری\nبعد یک‌دم زهر بر جانش فتد / زهر در جانش کند داد و ستد\nگر نذاری زهری‌اش را اعتقاد / کو چه زهر آمد نگر در قوم عاد\nچونک شاهی دست یابد بر شهی / بکشدش یا باز دارد در چهی\nور بیابد خستهٔ افتاده را / مرهمش سازد شه و بدهد عطا\nگر نه زهرست آن تکبر پس چرا / کشت شه را بی‌گناه و بی‌خطا\nوین دگر را بی ز خدمت چون نواخت / زین دو جنبش زهر را شاید شناخت\nراه‌زن هرگز گدایی را نزد / گرگ گرگ مرده را هرگز گزد\nخضر کشتی را برای آن شکست / تا تواند کشتی از فجار رست\nچون شکسته می‌رهد اشکسته شو / امن در فقرست اندر فقر رو\nآن کهی کو داشت از کان نقد چند / گشت پاره پاره از زخم کلند\nتیغ بهر اوست کو را گردنیست / سایه که افکندست بر وی زخم نیست\nمهتری نفطست و آتش ای غوی / ای برادر چون بر آذر می‌روی\nهر چه او هموار باشد با زمین / تیرها را کی هدف گردد ببین\nسر بر آرد از زمین آنگاه او / چون هدفها زخم یابد بی رفو\nنردبان خلق این ما و منیست / عاقبت زین نردبان افتادنیست\nهر که بالاتر رود ابله‌ترست / که استخوان او بتر خواهد شکست\nاین فروعست و اصولش آن بود / که ترفع شرکت یزدان بود\nچون نمردی و نگشتی زنده زو / یاغیی باشی به شرکت ملک‌جو\nچون بدو زنده شدی آن خود ویست / وحدت محضست آن شرکت کیست\nشرح این در آینهٔ اعمال جو / که نیابی فهم آن از گفت و گو\nگر بگویم آنچ دارم در درون / بس جگرها گردد اندر حال خون\nبس کنم خود زیرکان را این بس است / بانگ دو کردم اگر در ده کس است\nحاصل آن هامان بدان گفتار بد / این چنین راهی بر آن فرعون زد\nلقمهٔ دولت رسیده تا دهان / او گلوی او بریده ناگهان\nخرمن فرعون را داد او به باد / هیچ شه را این چنین صاحب مباد",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4107",
        "title": "بخش ۱۰۷ - نومید شدن موسی علیه‌السلام از ایمام فرعون به تاثیر کردن",
        "content": "گفت موسی لطف بنمودیم وجود / خود خداوندیت را روزی نبود\nآن خداوندی که نبود راستین / مر ورا نه دست دان نه آستین\nآن خداوندی که دزدیده بود / بی دل و بی جان و بی دیده بود\nآن خداوندی که دادندت عوام / باز بستانند از تو هم‌چو وام\nده خداوندی عاریت به حق / تا خداوندیت بخشد متفق",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4108",
        "title": "بخش ۱۰۸ - منازعت امیران عرب با مصطفی علیه‌السلام کی ملک را مقاسمت",
        "content": "آن امیران عرب گرد آمدند / نزد پیغامبر منازع می‌شدند\nکه تو میری هر یک از ما هم امیر / بخش کن این ملک و بخش خود بگیر\nهر یکی در بخش خود انصاف‌جو / تو ز بخش ما دو دست خود بشو\nگفت میری مر مرا حق داده است / سروری و امر مطلق داده است\nکین قران احمدست و دور او / هین بگیرید امر او را اتقوا\nقوم گفتندش که ما هم زان قضا / حاکمیم و داد امیریمان خدا\nگفت لیکن مر مرا حق ملک داد / مر شما را عاریه از بهر زاد\nمیری من تا قیامت باقیست / میری عاریتی خواهد شکست\nقوم گفتند ای امیر افزون مگو / چیست حجت بر فزون‌جویی تو\nدر زمان ابری برآمد ز امر مر / سیل آمد گشت آن اطراف پر\nرو به شهر آورد سیل بس مهیب / اهل شهر افغان‌کنان جمله رعیب\nگفت پیغامبر که وقت امتحان / آمد اکنون تا گمارد گردد عیان\nهر امیری نیزهٔ خود در فکند / تا شود در امتحان آن سیل‌بند\nپس قضیب انداخت در وی مصطفی / آن قضیب معجز فرمان روا\nنیزه‌ها را هم‌چو خاشاکی ربود / آب تیز سیل پرجوش عنود\nنیزه‌ها گم گشت جمله و آن قضیب / بر سر آب ایستاده چون رقیب\nز اهتمام آن قضیب آن سیل زفت / روبگردانید و آن سیلاب رفت\nچون بدیدند از وی آن امر عظیم / پس مقر گشتند آن میران ز بیم\nجز سه کس که حقد ایشان چیره بود / ساحرش گفتند و کاهی از جحود\nملک بر بسته چنان باشد ضعیف / ملک بر رسته چنین باشد شریف\nنیزه‌ها را گر ندیدی با قضیب / نامشان بین نام او بین این نجیب\nنامشان را سیل تیز مرگ برد / نام او و دولت تیزش نمرد\nپنج نوبت می‌زنندش بر دوام / هم‌چنین هر روز تا روز قیام\nگر ترا عقلست کردم لطفها / ور خری آورده‌ام خر را عصا\nآنچنان زین آخرت بیرون کنم / کز عصا گوش و سرت پر خون کنم\nاندرین آخر خران و مردمان / می‌نیابند از جفای تو امان\nنک عصا آورده‌ام بهر ادب / هر خری را کو نباشد مستحب\nاژدهایی می‌شود در قهر تو / که اژدهایی گشته‌ای در فعل و خو\nاژدهای کوهیی تو بی‌امان / لیک بنگر اژدهای آسمان\nاین عصا از دوزخ آمد چاشنی / که هلا بگریز اندر روشنی\nورنه در مانی تو در دندان من / مخلصت نبود ز در بندان من\nاین عصایی بود این دم اژدهاست / تا نگویی دوزخ یزدان کجاست",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4109",
        "title": "بخش ۱۰۹ - در بیان آنک شناسای قدرت حق نپرسد کی بهشت و دوزخ کجاست",
        "content": "هر کجا خدا دوزخ کند / اوج را بر مرغ دام و فخ کند\nهم ز دندانت برآید دردها / تا بگویی دوزخست و اژدها\nیا کند آب دهانت را عسل / که بگویی که بهشتست و حلل\nاز بن دندان برویاند شکر / تا بدانی قوت حکم قدر\nپس به دندان بی‌گناهان را مگز / فکر کن از ضربت نامحترز\nنیل را بر قبطیان حق خون کند / سبطیان را از بلا محصون کند\nتا بدانی پیش حق تمییز هست / در میان هوشیار راه و مست\nنیل تمییز از خدا آموختست / که گشاد آن را و این را سخت بست\nلطف او عاقل کند مر نیل را / قهر او ابله کند قابیل را\nدر جمادات از کرم عقل آفرید / عقل از عاقل به قهر خود برید\nدر جماد از لطف عقلی شد پدید / وز نکال از عاقلان دانش رمید\nعقل چون باران به امر آنجا بریخت / عقل این سو خشم حق دید و گریخت\nابر و خورشید و مه و نجم بلند / جمله بر ترتیب آیند و روند\nهر یکی ناید مگر در وقت خویش / که نه پس ماند ز هنگام و نه پیش\nچون نکردی فهم این را ز انبیا / دانش آوردند در سنگ و عصا\nتا جمادات دگر را بی لباس / چون عصا و سنگ داری از قیاس\nطاعت سنگ و عصا ظاهر شود / وز جمادات دگر مخبر شود\nکه ز یزدان آگهیم و طایعیم / ما همه نی اتفاقی ضایعیم\nهم‌چو آب نیل دانی وقت غرق / کو میان هر دو امت کرد فرق\nچون زمین دانیش دانا وقت خسف / در حق قارون که قهرش کرد و نسف\nچون قمر که امر بشنید و شتافت / پس دو نیمه گشت بر چرخ و شکافت\nچون درخت و سنگ کاندر هر مقام / مصطفی را کرده ظاهرالسلام",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4110",
        "title": "بخش ۱۱۰ - جواب دهری کی منکر الوهیت است و عالم را قدیم می‌گوید",
        "content": "دی یکی می‌گفت عالم حادثست / فانیست این چرخ و حقش وارثست\nفلسفیی گفت چون دانی حدوث / حادثی ابر چون داند غیوث\nذره‌ای خود نیستی از انقلاب / تو چه می‌دانی حدوث آفتاب\nکرمکی کاندر حدث باشد دفین / کی بداند آخر و بدو زمین\nاین به تقلید از پدر بشنیده‌ای / از حماقت اندرین پیچیده‌ای\nچیست برهان بر حدوث این بگو / ورنه خامش کن فزون گویی مجو\nگفت دیدم اندرین بحث عمیق / بحث می‌کردند روزی دو فریق\nدر جدال و در خصام و در ستوه / گشت هنگامه بر آن دو کس گروه\nمن به سوی جمع هنگامه شدم / اطلاع از حال ایشان بستدم\nآن یکی می‌گفت گردون فانیست / بی‌گمانی این بنا را بانیست\nوان دگر گفت این قدیم و بی کیست / نیستش بانی و یا بانی ویست\nگفت منکر گشته‌ای خلاق را / روز و شب آرنده و رزاق را\nگفت بی برهان نخواهم من شنید / آنچ گولی آن به تقلیدی گزید\nهین بیاور حجت و برهان که من / نشنوم بی حجت این را در زمن\nگفت حجت در درون جانمست / در درون جان نهان برهانمست\nتو نمی‌بینی هلال از ضعف چشم / من همی بینم مکن بر من تو خشم\nگفت و گو بسیار گشت و خلق گیج / در سر و پایان این چرخ پسیج\nگفت یارا در درونم حجتیست / بر حدوث آسمانم آیتیست\nمن یقین دارم نشانش آن بود / مر یقین‌دان را که در آتش رود\nدر زبان می‌ناید آن حجت بدان / هم‌چو حال سر عشق عاشقان\nنیست پیدا سر گفت و گوی من / جز که زردی و نزاری روی من\nاشک و خون بر رخ روانه می‌دود / حجت حسن و جمالش می‌شود\nگفت من اینها ندانم حجتی / که بود در پیش عامه آیتی\nگفت چون قلبی و نقدی دم زنند / که تو قلبی من تکویم ارجمند\nهست آتش امتحان آخرین / کاندر آتش در فتند این دو قرین\nعام و خاص از حالشان عالم شوند / از گمان و شک سوی ایقان روند\nآب و آتش آمد ای جان امتحان / نقد و قلبی را که آن باشد نهان\nتا من و تو هر دو در آتش رویم / حجت باقی حیرانان شویم\nتا من و تو هر دو در بحر اوفتیم / که من و تو این کره را آیتیم\nهم‌چنان کردند و در آتش شدند / هر دو خود را بر تف آتش زدند\nاز خدا گوینده مرد مدعی / رست و سوزید اندر آتش آن دعی\nاز مؤذن بشنو این اعلام را / کوری افزون‌روان خام را\nکه نسوزیدست این نام از اجل / کش مسمی صدر بودست و اجل\nصد هزاران زین رهان اندر قران / بر دریده پرده‌های منکران\nچون گرو بستند غالب شد صواب / در دوام و معجزات و در جواب\nفهم کردم کانک دم زد از سبق / وز حدوث چرخ پیروزست و حق\nحجت منکر هماره زردرو / یک نشان بر صدق آن انکار کو\nیک مناره در ثنای منکران / کو درین عالم که تا باشد نشان\nمنبری کو که بر آنجا مخبری / یاد آرد روزگار منکری\nروی دینار و درم از نامشان / تا قیامت می‌دهد زین حق نشان\nسکهٔ شاهان همی گردد دگر / سکهٔ احمد ببین تا مستقر\nبر رخ نقره و یا روی زری / وا نما بر سکه نام منکری\nخود مگیر این معجز چون آفتاب / صد زبان بین نام او ام‌الکتاب\nزهره نی کس را که یک حرفی از آن / یا بدزدد یا فزاید در بیان\nیار غالب شو که تا غالب شوی / یار مغلوبان مشو هین ای غوی\nحجت منکر همین آمد که من / غیر این ظاهر نمی‌بینم وطن\nهیچ نندیشد که هر جا ظاهریست / آن ز حکمتهای پنهان مخبریست\nفایدهٔ هر ظاهری خود باطنیست / هم‌چو نفع اندر دواها کامنست",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4111",
        "title": "بخش ۱۱۱ - تفسیر این آیت کی و ما خلقنا السموات والارض و ما بینهما ",
        "content": "هیچ نقاشی نگارد زین نقش / بی امید نفع بهر عین نقش\nبلک بهر میهمانان و کهان / که به فرجه وارهند از اندهان\nشادی بچگان و یاد دوستان / دوستان رفته را از نقش آن\nهیچ کوزه‌گر کند کوزه شتاب / بهر عین کوزه نه بر بوی آب\nهیچ کاسه گر کند کاسه تمام / بهر عین کاسه نه بهر طعام\nهیچ خطاطی نویسد خط به فن / بهر عین خط نه بهر خواندن\nنقش ظاهر بهر نقش غایبست / وان برای غایب دیگر ببست\nتا سوم چارم دهم بر می‌شمر / این فواید را به مقدار نظر\nهم‌چو بازیهای شطرنج ای پسر / فایدهٔ هر لعب در تالی نگر\nاین نهادند بهر آن لعب نهان / وان برای آن و آن بهر فلان\nهم‌چنین دیده جهات اندر جهات / در پی هم تا رسی در برد و مات\nاول از بهر دوم باشد چنان / که شدن بر پایه‌های نردبان\nو آن دوم بهر سوم می‌دان تمام / تا رسی تو پایه پایه تا به بام\nشهوت خوردن ز بهر آن منی / آن منی از بهر نسل و روشنی\nکندبینش می‌نبیند غیر این / عقل او بی‌سیر چون نبت زمین\nنبت را چه خوانده چه ناخوانده / هست پای او به گل در مانده\nگر سرش جنبد پیر باد رو / تو به سر جنبانیش غره مشو\nآن سرش گوید سمعنا ای صبا / پای او گوید عصینا خلنا\nچون ندارد سیر می‌راند چون عام / بر توکل می‌نهد چون کور گام\nبر توکل تا چه آید در نبرد / چون توکل کردن اصحاب نرد\nوآن نظرهایی که آن افسرده نیست / جز رونده و جز درندهٔ پرده نیست\nآنچ در ده سال خواهد آمدن / این زمان بیند به چشم خویشتن\nهم‌چنین هر کس به اندازهٔ نظر / غیب و مستقبل ببیند خیر وشر\nچونک سد پیش و سد پس نماند / شد گذاره چشم و لوح غیب خواند\nچون نظر پس کرد تا بدو وجود / ماجرا و آغاز هستی رو نمود\nبحث املاک زمین با کبریا / در خلیفه کردن بابای ما\nچون نظر در پیش افکند او بدید / آنچ خواهد بود تا محشر پدید\nپس ز پس می‌بیند او تا اصل اصل / پیش می‌بیند عیان تا روز فصل\nهر کسی اندازهٔ روشن‌دلی / غیب را بیند به قدر صیقلی\nهر که صیقل بیش کرد او بیش دید / بیشتر آمد برو صورت پدید\nگر تو گویی کان صفا فضل خداست / نیز این توفیق صیقل زان عطاست\nقدر همت باشد آن جهد و دعا / لیس للانسان الا ما سعی\nواهب همت خداوندست و بس / همت شاهی ندارد هیچ خس\nنیست تخصیص خدا کس را به کار / مانع طوع و مراد و اختیار\nلیک چون رنجی دهد بدبخت را / او گریزاند به کفران رخت را\nنیکبختی را چو حق رنجی دهد / رخت را نزدیکتر وا می‌نهد\nبددلان از بیم جان در کارزار / کرده اسباب هزیمت اختیار\nپردلان در جنگ هم از بیم جان / حمله کرده سوی صف دشمنان\nرستمان را ترس و غم وا پیش برد / هم ز ترس آن بددل اندر خویش مرد\nچون محک آمد بلا و بیم جان / زان پدید آید شجاع از هر جبان",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4112",
        "title": "بخش ۱۱۲ - وحی کردن حق به موسی علیه‌السلام کی ای موسی من کی  خالقم",
        "content": "گفت موسی را به وحی دل خدا / کای گزیده دوست می‌دارم ترا\nگفت چه خصلت بود ای ذوالکرم / موجب آن تا من آن افزون کنم\nگفت چون طفلی به پیش والده / وقت قهرش دست هم در وی زده\nخود نداند که جز او دیار هست / هم ازو مخمور هم از اوست مست\nمادرش گر سیلیی بر وی زند / هم به مادر آید و بر وی تند\nاز کسی یاری نخواهد غیر او / اوست جمله شر او و خیر او\nخاطر تو هم ز ما در خیر و شر / التفاتش نیست جاهای دگر\nغیر من پیشت چون سنگست و کلوخ / گر صبی و گر جوان و گر شیوخ\nهم‌چنانک ایاک نعبد در حنین / در بلا از غیر تو لانستعین\nهست این ایاک نعبد حصر را / در لغت و آن از پی نفی ریا\nهست ایاک نستعین هم بهر حصر / حصر کرده استعانت را و قصر\nکه عبادت مر ترا آریم و بس / طمع یاری هم ز تو داریم و بس",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4113",
        "title": "بخش ۱۱۳ - خشم کردن پادشاه بر ندیم و شفاعت کردن شفیع آن مغضوب علیه",
        "content": "پادشاهی بر ندیمی خشم کرد / خواست تا از وی برآرد دود و گرد\nکرد شه شمشیر بیرون از غلاف / تا زند بر وی جزای آن خلاف\nهیچ کس را زهره نه تا دم زند / یا شفیعی بر شفاعت بر تند\nجز عمادالملک نامی در خواص / در شفاعت مصطفی‌وارانه خاص\nبر جهید و زود در سجده فتاد / در زمان شه تیغ قهر از کف نهاد\nگفت اگر دیوست من بخشیدمش / ور بلیسی کرد من پوشیدمش\nچونک آمد پای تو اندر میان / راضیم گر کرد مجرم صد زیان\nصد هزاران خشم را توانم شکست / که ترا آن فضل و آن مقدار هست\nلابه‌ات را هیچ نتوانم شکست / زآنک لابهٔ تو یقین لابهٔ منست\nگر زمین و آسمان بر هم زدی / ز انتقام این مرد بیرون نامدی\nور شدی ذره به ذره لابه‌گر / او نبردی این زمان از تیغ سر\nبر تو می‌ننهیم منت ای کریم / لیک شرح عزت تست ای ندیم\nاین نکردی تو که من کردم یقین / ایی صفاتت در صفات ما دفین\nتو درین مستعملی نی عاملی / زانک محمول منی نی حاملی\nما رمیت اذ رمیت گشته‌ای / خویشتن در موج چون کف هشته‌ای\nلا شدی پهلوی الا خانه‌گیر / این عجب که هم اسیری هم امیر\nآنچ دادی تو ندای شاه داد / اوست بس الله اعلم بالرشاد\nوآن ندیم رسته از زخم و بلا / زین شفیع آزرد و برگشت از ولا\nدوستی ببرید زان مخلص تمام / رو به حایط کرد تا نارد سلام\nزین شفیع خویشتن بیگانه شد / زین تعجب خلق در افسانه شد\nکه نه مجنونست یاری چون برید / از کسی که جان او را وا خرید\nوا خریدش آن دم از گردن زدن / خاک نعل پاش بایستی شدن\nبازگونه رفت و بیزاری گرفت / با چنین دلدار کین‌داری گرفت\nپس ملامت کرد او را مصلحی / کیین جفا چون می‌کنی با ناصحی\nجان تو بخرید آن دلدار خاص / آن دم از گردن زدن کردت خلاص\nگر بدی کردی نبایستی رمید / خاصه نیکی کرد آن یار حمید\nگفت بهر شاه مبذولست جان / او چرا آید شفیع اندر میان\nلی مع‌الله وقت بود آن دم مرا / لا یسع فیه نبی مجتبی\nمن نخواهم رحمتی جز زخم شاه / من نخواهم غیر آن شه را پناه\nغیر شه را بهر آن لا کرده‌ام / که به سوی شه تولا کرده‌ام\nگر ببرد او به قهر خود سرم / شاه بخشد شصت جان دیگرم\nکار من سربازی و بی‌خویشی است / کار شاهنشاه من سربخشی است\nفخر آن سر که کف شاهش برد / ننگ آن سر کو به غیری سر برد\nشب که شاه از قهر در قیرش کشید / ننگ دارد از هزاران روز عید\nخود طواف آنک او شه‌بین بود / فوق قهر و لطف و کفر و دین بود\nزان نیامد یک عبارت در جهان / که نهانست و نهانست و نهان\nزانک این اسما و الفاظ حمید / از گلابهٔ آدمی آمد پدید\nعلم الاسما بد آدم را امام / لیک نه اندر لباس عین و لام\nچون نهاد از آب و گل بر سر کلاه / گشت آن اسمای جانی روسیاه\nکه نقاب حرف و دم در خود کشید / تا شود بر آب و گل معنی پدید\nگرچه از یک وجه منطق کاشف است / لیک از ده وجه پرده و مکنف است",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4114",
        "title": "بخش ۱۱۴ - گفتن خلیل مر جبرئیل را علیهماالسلام  چون پرسیدش کی الک ",
        "content": "من خلیل وقتم و او جبرئیل / من نخواهم در بلا او را دلیل\nاو ادب ناموخت از جبریل راد / که بپرسید از خلیل حق مراد\nکه مرادت هست تا یاری کنم / ورنه بگریزم سبکباری کنم\nگفت ابراهیم نی رو از میان / واسطه زحمت بود بعد العیان\nبهر این دنیاست مرسل رابطه / مؤمنان را زانک هست او واسطه\nهر دل ار سامع بدی وحی نهان / حرف و صوتی کی بدی اندر جهان\nگرچه او محو حقست و بی‌سرست / لیک کار من از آن نازکترست\nکردهٔ او کردهٔ شاهست لیک / پیش ضعفم بد نماینده‌ست نیک\nآنچ عین لطف باشد بر عوام / قهر شد بر نازنینان کرام\nبس بلا و رنج می‌باید کشید / عامه را تا فرق را توانند دید\nکین حروف واسطه ای یار غار / پیش واصل خار باشد خار خار\nبس بلا و رنج بایست و وقوف / تا رهد آن روح صافی از حروف\nلیک بعضی زین صدا کرتر شدند / باز بعضی صافی و برتر شدند\nهم‌چو آب نیل آمد این بلا / سعد را آبست و خون بر اشقیا\nهر که پایان‌بین‌تر او مسعودتر / جدتر او کارد که افزون دید بر\nزانک داند کین جهان کاشتن / هست بهر محشر و برداشتن\nهیچ عقدی بهر عین خود نبود / بلک از بهر مقام ربح و سود\nهیچ نبود منکری گر بنگری / منکری‌اش بهر عین منکری\nبل برای قهر خصم اندر حسد / یا فزونی جستن و اظهار خود\nوآن فزونی هم پی طمع دگر / بی‌معانی چاشنی ندهد صور\nزان همی‌پرسی چرا این می‌کنی / که صور زیتست و معنی روشنی\nورنه این گفتن چرا از بهر چیست / چونک صورت بهر عین صورتیست\nاین چرا گفتن سال از فایده‌ست / جز برای این چرا گفتن بدست\nاز چه رو فایدهٔ جویی ای امین / چون بود فایده این خود همین\nپس نقوش آسمان و اهل زمین / نیست حکمت کان بود بهر همین\nگر حکیمی نیست این ترتیب چیست / ور حکیمی هست چون فعلش تهیست\nکس نسازد نقش گرمابه و خضاب / جز پی قصد صواب و ناصواب",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4115",
        "title": "بخش ۱۱۵ - مطالبه کردن موسی علیه‌السلام حضرت را کی خلقت خلقا اهلکت",
        "content": "گفت موسی ای خداوند حساب / نقش کردی باز چون کردی خراب\nنر و ماده نقش کردی جان‌فزا / وانگهان ویران کنی این را چرا\nگفت حق دانم که این پرسش ترا / نیست از انکار و غفلت وز هوا\nورنه تادیب و عتابت کردمی / بهر این پرسش ترا آزردمی\nلیک می‌خواهی که در افعال ما / باز جویی حکمت و سر بقا\nتا از آن واقف کنی مر عام را / پخته گردانی بدین هر خام را\nقاصدا سایل شدی در کاشفی / بر عوام ار چه که تو زان واقفی\nزآنک نیم علم آمد این سؤال / هر برونی را نباشد آن مجال\nهم سؤال از علم خیزد هم جواب / هم‌چنانک خار و گل از خاک و آب\nهم ضلال از علم خیزد هم هدی / هم‌چنانک تلخ و شیرین از ندا\nز آشنایی خیزد این بغض و ولا / وز غذای خویش بود سقم و قوی\nمستفید اعجمی شد آن کلیم / تا عجمیان را کند زین سر علیم\nما هم از وی اعجمی سازیم خویش / پاسخش آریم چون بیگانه پیش\nخرفروشان خصم یکدیگر شدند / تا کلید قفل آن عقد آمدند\nپس بفرمودش خدا ای ذولباب / چون بپرسیدی بیا بشنو جواب\nموسیا تخمی بکار اندر زمین / تا تو خود هم وا دهی انصاف این\nچونک موسی کشت و شد کشتش تمام / خوشه‌هااش یافت خوبی و نظام\nداس بگرفت و مر آن را می‌برید / پس ندا از غیب در گوشش رسید\nکه چرا کشتی کنی و پروری / چون کمالی یافت آن را می‌بری\nگفت یا رب زان کنم ویران و پست / که درینجا دانه هست و کاه هست\nدانه لایق نیست درانبار کاه / کاه در انبار گندم هم تباه\nنیست حکمت این دو را آمیختن / فرق واجب می‌کند در بیختن\nگفت این دانش تو از کی یافتی / که به دانش بیدری بر ساختی\nگفت تمییزم تو دادی ای خدا / گفت پس تمییز چون نبود مرا\nدر خلایق روحهای پاک هست / روحهای تیرهٔ گلناک هست\nاین صدفها نیست در یک مرتبه / در یکی درست و در دیگر شبه\nواجبست اظهار این نیک و تباه / هم‌چنانک اظهار گندمها ز کاه\nبهر اظهارست این خلق جهان / تا نماند گنج حکمتها نهان\nکنت کنزا کنت مخفیا شنو / جوهر خود گم مکن اظهار شو",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4116",
        "title": "بخش ۱۱۶ - بیان آنک روح حیوانی و عقل جز وی و وهم و خیال بر مثال دو",
        "content": "جوهر صدقت خفی شد در دروغ / هم‌چو طعم روغن اندر طعم دوغ\nآن دروغت این تن فانی بود / راستت آن جان ربانی بود\nسالها این دوغ تن پیدا و فاش / روغن جان اندرو فانی و لاش\nتا فرستد حق رسولی بنده‌ای / دوغ را در خمره جنباننده‌ای\nتا بجنباند به هنجار و به فن / تا بدانم من که پنهان بود من\nیا کلام بنده‌ای کان جزو اوست / در رود در گوش او کو وحی جوست\nاذن مؤمن وحی ما را واعیست / آنچنان گوشی قرین داعیست\nهم‌چنانک گوش طفل از گفت مام / پر شود ناطق شود او درکلام\nور نباشد طفل را گوش رشد / گفت مادر نشنود گنگی شود\nدایما هر کر اصلی گنگ بود / ناطق آنکس شد که از مادر شنود\nدانک گوش کر و گنگ از آفتیست / که پذیرای دم و تعلیم نیست\nآنک بی‌تعلیم بد ناطق خداست / که صفات او ز علتها جداست\nیا چو آدم کرده تلقینش خدا / بی‌حجاب مادر و دایه و ازا\nیا مسیحی که به تعلیم ودود / در ولادت ناطق آمد در وجود\nاز برای دفع تهمت در ولاد / که نزادست از زنا و از فساد\nجنبشی بایست اندر اجتهاد / تا که دوغ آن روغن از دل باز داد\nروغن اندر دوغ باشد چون عدم / دوغ در هستی برآورده علم\nآنک هستت می‌نماید هست پوست / وآنک فانی می‌نماید اصل اوست\nدوغ روغن ناگرفتست و کهن / تا بنگزینی بنه خرجش مکن\nهین بگردانش به دانش دست دست / تا نماید آنچ پنهان کرده است\nزآنک این فانی دلیل باقیست / لابهٔ مستان دلیل ساقیست",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4117",
        "title": "بخش ۱۱۷ - مثال دیگر هم درین معنی",
        "content": "هست بازیهای آن شیر علم / مخبری از بادهای مکتتم\nگر نبودی جنبش آن بادها / شیر مرده کی بجستی در هوا\nزان شناسی باد را گر آن صباست / یا دبورست این بیان آن خفاست\nاین بدن مانند آن شیر علم / فکر می‌جنباند او را دم به دم\nفکر کان از مشرق آید آن صباست / وآنک از مغرب دبور با وباست\nمشرق این باد فکرت دیگرست / مغرب این باد فکرت زان سرست\nمه جمادست و بود شرقش جماد / جان جان جان بود شرق فؤاد\nشرق خورشیدی که شد باطن‌فروز / قشر و عکس آن بود خورشید روز\nزآنک چون مرده بود تن بی‌لهب / پیش او نه روز بنماید نه شب\nور نباشد آن چو این باشد تمام / بی‌شب و بی روز دارد انتظام\nهم‌چنانک چشم می‌بیند به خواب / بی‌مه و خورشید ماه و آفتاب\nنوم ما چون شد اخ الموت ای فلان / زین برادر آن برادر را بدان\nور بگویندت که هست آن فرع این / مشنو آن را ای مقلد بی‌یقین\nمی‌بیند خواب جانت وصف حال / که به بیداری نبینی بیست سال\nدر پی تعبیر آن تو عمرها / می‌دوی سوی شهان با دها\nکه بگو آن خواب را تعبیر چیست / فرع گفتن این چنین سر را سگیست\nخواب عامست این و خود خواب خواص / باشد اصل اجتبا و اختصاص\nپیل باید تا چو خسپد او ستان / خواب بیند خطهٔ هندوستان\nخر نبیند هیچ هندستان به خواب / خر ز هندستان نکردست اغتراب\nجان هم‌چون پیل باید نیک زفت / تا به خواب او هند داند رفت تفت\nذکر هندستان کند پیل از طلب / پس مصور گردد آن ذکرش به شب\nاذکروا الله کار هر اوباش نیست / ارجعی بر پای هر قلاش نیست\nلیک تو آیس مشو هم پیل باش / ور نه پیلی در پی تبدیل باش\nکیمیاسازان گردون را ببین / بشنو از میناگران هر دم طنین\nنقش‌بندانند در جو فلک / کارسازانند بهر لی و لک\nگر نبینی خلق مشکین جیب را / بنگر ای شب‌کور این آسیب را\nهر دم آسیبست بر ادراک تو / نبت نو نو رسته بین از خاک تو\nزین بد ابراهیم ادهم دیده خواب / بسط هندستان دل را بی‌حجاب\nلاجرم زنجیرها را بر درید / مملکت بر هم زد و شد ناپدید\nآن نشان دید هندستان بود / که جهد از خواب و دیوانه شود\nمی‌فشاند خاک بر تدبیرها / می‌دراند حلقهٔ زنجیرها\nآنچنان که گفت پیغامبر ز نور / که نشانش آن بود اندر صدور\nکه تجافی آرد از دار الغرور / هم انابت آرد از دار السرور\nبهر شرح این حدیث مصطفی / داستانی بشنو ای یار صفا",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4118",
        "title": "بخش ۱۱۸ - حکایت آن پادشاه‌زاده کی پادشاهی حقیقی  بوی روی نمود یوم",
        "content": "پادشاهی داشت یک برنا پسر / باطن و ظاهر مزین از هنر\nخواب دید او کان پسر ناگه بمرد / صافی عالم بر آن شه گشت درد\nخشک شد از تاب آتش مشک او / که نماند از تف آتش اشک او\nآنچنان پر شد ز دود و درد شاه / که نمی‌یابید در وی راه آه\nخواست مردن قالبش بی‌کار شد / عمر مانده بود شه بیدار شد\nشادیی آمد ز بیداریش پیش / که ندیده بود اندر عمر خویش\nکه ز شادی خواست هم فانی شدن / بس مطوق آمد این جان و بدن\nاز دم غم می‌بمیرد این چراغ / وز دم شادی بمیرد اینت لاغ\nدر میان این دو مرگ او زنده است / این مطوق شکل جای خنده است\nشاه با خود گفت شادی را سبب / آنچنان غم بود از تسبیب رب\nای عجب یک چیز از یک روی مرگ / وان ز یک روی دگر احیا و برگ\nآن یکی نسبت بدان حالت هلاک / باز هم آن سوی دیگر امتساک\nشادی تن سوی دنیاوی کمال / سوی روز عاقبت نقص و زوال\nخنده را در خواب هم تعبیر خوان / گریه گوید با دریغ و اندهان\nگریه را در خواب شادی و فرح / هست در تعبیر ای صاحب مرح\nشاه اندیشید کین غم خود گذشت / لیک جان از جنس این بدظن گشت\nور رسد خاری چنین اندر قدم / که رود گل یادگاری بایدم\nچون فنا را شد سبب بی‌منتهی / پس کدامین راه را بندیم ما\nصد دریچه و در سوی مرگ لدیغ / می‌کند اندر گشادن ژیغ ژیغ\nژیغ‌ژیغ تلخ آن درهای مرگ / نشنود گوش حریص از حرص برگ\nاز سوی تن دردها بانگ درست / وز سوی خصمان جفا بانگ درست\nجان سر بر خوان دمی فهرست طب / نار علتها نظر کن ملتهب\nزان همه غرها درین خانه رهست / هر دو گامی پر ز کزدمها چهست\nباد تندست و چراغم ابتری / زو بگیرانم چراغ دیگری\nتا بود کز هر دو یک وافی شود / گر به باد آن یک چراغ از جا رود\nهم‌چو عارف کن تن ناقص چراغ / شمع دل افروخت از بهر فراغ\nتا که روزی کین بمیرد ناگهان / پیش چشم خود نهد او شمع جان\nاو نکرد این فهم پس داد از غرر / شمع فانی را بفانیی دگر",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4119",
        "title": "بخش ۱۱۹ - عروس آوردن پادشاه فرزند خود را از خوف انقطاع نسل",
        "content": "پس عروسی خواست باید بهر او / تا نماید زین تزوج نسل رو\nگر رود سوی فنا این باز باز / فرخ او گردد ز بعد باز باز\nصورت او باز گر زینجا رود / معنی او در ولد باقی بود\nبهر این فرمود آن شاه نبیه / مصطفی که الولد سر ابیه\nبهر این معنی همه خلق از شغف / می‌بیاموزند طفلان را حرف\nتا بماند آن معانی در جهان / چون شود آن قالب ایشان نهان\nحق به حکمت حرصشان دادست جد / بهر رشد هر صغیر مستعد\nمن هم از بهر دوام نسل خویش / جفت خواهم پور خود را خوب کیش\nدختری خواهم ز نسل صالحی / نی ز نسل پادشاهی کالحی\nشاه خود این صالحست آزاد اوست / نی اسیر حرص فرجست و گلوست\nمر اسیران را لقب کردند شاه / عکس چون کافور نام آن سیاه\nشد مفازه بادیهٔ خون‌خوار نام / نیکبخت آن پیس را کردند عام\nبر اسیر شهوت و حرص و امل / بر نوشته میر یا صدر اجل\nآن اسیران اجل را عام داد / نام امیران اجل اندر بلاد\nصدر خوانندش که در صف نعال / جان او پستست یعنی جاه و مال\nشاه چون با زاهدی خویشی گزید / این خبر در گوش خاتونان رسید",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4120",
        "title": "بخش ۱۲۰ - اختیار کردن پادشاه دختر درویش زاهدی را از جهت پسر و اعت",
        "content": "مادر شه‌زاده گفت از نقص عقل / شرط کفویت بود در عقل نقل\nتو ز شح و بخل خواهی وز دها / تا ببندی پور ما را بر گدا\nگفت صالح را گدا گفتن خطاست / کو غنی القلب از داد خداست\nدر قناعت می‌گریزد از تقی / نه از لیمی و کسل هم‌چون گدا\nقلتی کان از قناعت وز تقاست / آن ز فقر و قلت دونان جداست\nحبه‌ای آن گر بیابد سر نهد / وین ز گنج زر به همت می‌جهد\nشه که او از حرص قصد هر حرام / می‌کند او را گدا گوید همام\nگفت کو شهر و قلاع او را جهاز / یا نثار گوهر و دینار ریز\nگفت رو هر که غم دین برگزید / باقی غمها خدا از وی برید\nغالب آمد شاه و دادش دختری / از نژاد صالحی خوش جوهری\nدر ملاحت خود نظیر خود نداشت / چهره‌اش تابان‌تر از خورشید چاشت\nحسن دختر این خصالش آنچنان / کز نکویی می‌نگنجد در بیان\nصید دین کن تا رسد اندر تبع / حسن و مال و جاه و بخت منتفع\nآخرت قطار اشتر دان به ملک / در تبع دنیاش هم‌چون پشم و پشک\nپشم بگزینی شتر نبود ترا / ور بود اشتر چه قیمت پشم را\nچون بر آمد این نکاح آن شاه را / با نژاد صالحان بی مرا\nاز قضا کمپیرکی جادو که بود / عاشق شه‌زادهٔ با حسن و جود\nجادوی کردش عجوزهٔ کابلی / کی برد زان رشک سحر بابلی\nشه بچه شد عاشق کمپیر زشت / تا عروس و آن عروسی را بهشت\nیک سیه دیوی و کابولی زنی / گشت به شه‌زاده ناگه ره‌زنی\nآن نودساله عجوزی گنده کس / نه خرد هشت آن ملک را و نه نس\nتا به سالی بود شه‌زاده اسیر / بوسه‌جایش نعل کفش گنده پیر\nصحبت کمپیر او را می‌درود / تا ز کاهش نیم‌جانی مانده بود\nدیگران از ضعف وی با درد سر / او ز سکر سحر از خود بی‌خبر\nاین جهان بر شاه چون زندان شده / وین پسر بر گریه‌شان خندان شده\nشاه بس بیچاره شد در برد و مات / روز و شب می‌کرد قربان و زکات\nزانک هر چاره که می‌کرد آن پدر / عشق کمپیرک همی‌شد بیشتر\nپس یقین گشتش که مطلق آن سریست / چاره او را بعد از این لابه گریست\nسجده می‌کرد او که هم فرمان تراست / غیر حق بر ملک حق فرمان کراست\nلیک این مسکین همی‌سوزد چو عود / دست گیرش ای رحیم و ای ودود\nتا ز یا رب یا رب و افغان شاه / ساحری استاد پیش آمد ز راه",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4121",
        "title": "بخش ۱۲۱ - مستجاب شدن دعای پادشاه در خلاص پسرش از جادوی کابلی",
        "content": "او شنیده بود از دور این خبر / که اسیر پیرزن گشت آن پسر\nکان عجوزه بود اندر جادوی / بی‌نظیر و آمن از مثل و دوی\nدست بر بالای دستست ای فتی / در فن و در زور تا ذات خدا\nمنتهای دستها دست خداست / بحر بی‌شک منتهای سیلهاست\nهم ازو گیرند مایه ابرها / هم بدو باشد نهایت سیل را\nگفت شاهش کین پسر از دست رفت / گفت اینک آمدم درمان زفت\nنیست همتا زال را زین ساحران / جز من داهی رسیده زان کران\nچون کف موسی به امر کردگار / نک برآرم من ز سحر او دمار\nکه مرا این علم آمد زان طرف / نه ز شاگردی سحر مستخف\nآمدم تا بر گشایم سحر او / تا نماند شاه‌زاده زردرو\nسوی گورستان برو وقت سحور / پهلوی دیوار هست اسپید گور\nسوی قبله باز کاو آنجای را / تا ببینی قدرت و صنع خدا\nبس درازست این حکایت تو ملول / زبده را گویم رها کردم فضول\nآن گره‌های گران را بر گشاد / پس ز محنت پور شه را راه داد\nآن پسر با خویش آمد شد دوان / سوی تخت شاه با صد امتحان\nسجده کرد و بر زمین می‌زد ذقن / در بغل کرده پسر تیغ و کفن\nشاه آیین بست و اهل شهر شاد / وآن عروس ناامید بی‌مراد\nعالم از سر زنده گشت و پر فروز / ای عجب آن روز روز امروز روز\nیک عروسی کرد شاه او را چنان / که جلاب قند بد پیش سگان\nجادوی کمپیر از غصه بمرد / روی و خوی زشت فا مالک سپرد\nشاه‌زاده در تعجب مانده بود / کز من او عقل و نظر چون در ربود\nنو عروسی دید هم‌چون ماه حسن / که همی زد بر ملیحان راه حسن\nگشت بیهوش و برو اندر فتاد / تا سه روز از جسم وی گم شد فؤاد\nسه شبان روز او ز خود بیهوش گشت / تا که خلق از غشی او پر جوش گشت\nاز گلاب و از علاج آمد به خود / اندک اندک فهم گشتش نیک و بد\nبعد سالی گفت شاهش در سخن / کای پسر یاد آر از آن یار کهن\nیاد آور زان ضجیع و زان فراش / تا بدین حد بی‌وفا و مر مباش\nگفت رو من یافتم دار السرور / وا رهیدم از چه دار الغرور\nهم‌چنان باشد چومؤمنراه یافت / سوی نور حق ز ظلمت روی تافت",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4122",
        "title": "بخش ۱۲۲ - در بیان آنک شه‌زاده آدمی بچه است خلیفهٔ خداست پدرش آدم ",
        "content": "ای برادر دانک شه‌زاده توی / در جهان کهنه زاده از نوی\nکابلی جادو این دنیاست کو / کرد مردان را اسیر رنگ و بو\nچون در افکندت دریغ آلوده روذ / دم به دم می‌خوان و می‌دم قل اعوذ\nتا رهی زین جادوی و زین قلق / استعاذت خواه از رب الفلق\nزان نبی دنیات را سحاره خواند / کو به افسون خلق را در چه نشاند\nهین فسون گرم دارد گنده پیر / کرده شاهان را دم گرمش اسیر\nدر درون سینه نفاثات اوست / عقده‌های سحر را اثبات اوست\nساحرهٔ دنیا قوی دانا زنیست / حل سحر او به پای عامه نیست\nور گشادی عقد او را عقلها / انبیا را کی فرستادی خدا\nهین طلب کن خوش‌دمی عقده‌گشا / رازدان یفعل الله ما یشا\nهم‌چو ماهی بسته است او به شست / شاه زاده ماند سالی و تو شصت\nشصت سال از شست او در محنتی / نه خوشی نه بر طریق سنتی\nفاسقی بدبخت نه دنیات خوب / نه رهیده از وبال و از ذنوب\nنفخ او این عقده‌ها را سخت کرد / پس طلب کن نفخهٔ خلاق فرد\nتا نفخت فیه من روحی ترا / وا رهاند زین و گوید برتر آ\nجز به نفخ حق نسوزد نفخ سحر / نفخ قهرست این و آن دم نفح مهر\nرحمت او سابقست از قهر او / سابقی خواهی برو سابق بجو\nتا رسی اندر نفوس زوجت / کای شه مسحور اینک مخرجت\nبا وجود زال ناید انحلال / در شبیکه و در بر آن پر دلال\nنه بگفتست آن سراج امتان / این جهان و آن جهان را ضرتان\nپس وصال این فراق آن بود / صحت این تن سقام جان بود\nسخت می‌آید فراق این ممر / پس فراق آن مقر دان سخت‌تر\nچون فراق نقش سخت آید ترا / تا چه سخت آید ز نقاشش جدا\nای که صبرت نیست از دنیای دون / چونت صبرست از خدا ای دوست چون\nچونک صبرت نیست زین آب سیاه / چون صبوری داری از چشمهٔ اله\nچونک بی این شرب کم داری سکون / چون ز ابراری جدا وز یشربون\nگر ببینی یک نفس حسن ودود / اندر آتش افکنی جان و وجود\nجیفه بینی بعد از آن این شرب را / چون ببینی کر و فر قرب را\nهم‌چو شه‌زاده رسی در یار خویش / پس برون آری ز پا تو خار خویش\nجهد کن در بی‌خودی خود را بیاب / زودتر والله اعلم بالصواب\nهر زمانی هین مشو با خویش جفت / هر زمان چون خر در آب و گل میفت\nاز قصور چشم باشد آن عثار / که نبیند شیب و بالا کور وار\nبوی پیراهان یوسف کن سند / زانک بویش چشم روشن می‌کند\nصورت پنهان و آن نور جبین / کرده چشم انبیا را دوربین\nنور آن رخسار برهاند ز نار / هین مشو قانع به نور مستعار\nچشم را این نور حالی‌بین کند / جسم و عقل و روح را گرگین کند\nصورتش نورست و در تحقیق نار / گر ضیا خواهی دو دست از وی بدار\nدم به دم در رو فتد هر جا رود / دیده و جانی که حالی‌بین بود\nدور بیند دوربین بی‌هنر / هم‌چنانک دور دیدن خواب در\nخفته باشی بر لب جو خشک‌لب / می‌دوی سوی سراب اندر طلب\nدور می‌بینی سراب و می‌دوی / عاشق آن بینش خود می‌شوی\nمی‌زنی در خواب با یاران تو لاف / که منم بینادل و پرده‌شکاف\nنک بدان سو آب دیدم هین شتاب / تا رویم آنجا و آن باشد سراب\nهر قدم زین آب تازی دورتر / دو دوان سوی سراب با غرر\nعین آن عزمت حجاب این شده / که به تو پیوسته است و آمده\nبس کسا عزمی به جایی می‌کند / از مقامی کان غرض در وی بود\nدید و لاف خفته می‌ناید به کار / جز خیالی نیست دست از وی بدار\nخوابناکی لیک هم بر راه خسپ / الله الله بر ره الله خسپ\nتا بود که سالکی بر تو زند / از خیالات نعاست بر کند\nخفته را گر فکر گردد هم‌چو موی / او از آن دقت نیابد راه کوی\nفکر خفته گر دوتا و گر سه‌تاست / هم خطا اندر خطا اندر خطاست\nموج بر وی می‌زند بی‌احتراز / خفته پویان در بیابان دراز\nخفته می‌بیند عطشهای شدید / آب اقرب منه من حبل الورید",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4123",
        "title": "بخش ۱۲۳ - حکایت آن زاهد کی در سال قحط شاد و خندان بود با مفلسی و ",
        "content": "هم‌چنان کن زاهد اندر سال قحط / بود او خندان و گریان جمله رهط\nپس بگفتندش چه جای خنده است / قحط بیخ مؤمنان بر کنده است\nرحمت از ما چشم خود بر دوختست / ز آفتاب تیز صحرا سوختست\nکشت و باغ و رز سیه استاده است / در زمین نم نیست نه بالا نه پست\nخل می‌میرند زین قحط و عذاب / ده ده و صد صد چو ماهی دور از آب\nبر مسلمانان نمی‌آری تو رحم / مؤمنان خویشند و یک تن شحم و لحم\nرنج یک جزوی ز تن رنج همه‌ست / گر دم صلحست یا خود ملحمه‌ست\nگفت در چشم شما قحطست این / پیش چشمم چون بهشتست این زمین\nمن همی‌بینم بهر دشت و مکان / خوشه‌ها انبه رسیده تا میان\nخوشه‌ها در موج از باد صبا / پر بیابان سبزتر از گندنا\nز آزمون من دست بر وی می‌زنم / دست و چشم خویش را چون بر کنم\nیار فرعون تنید ای قوم دون / زان نماید مر شما را نیل خون\nیار موسی خرد گردید زود / تا نماند خون بینید آب رود\nبا پدر از تو جفایی می‌رود / آن پدر در چشم تو سگ می‌شود\nآن پدر سگ نیست تاثیر جفاست / که چنان حرمت نظر را سگ نماست\nگرگ می‌دیدند یوسف را به چشم / چونک اخوان را حسودی بود و خشم\nبا پدر چون صلح کردی خشم رفت / آن سگی شد گشت بابا یار تفت",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4124",
        "title": "بخش ۱۲۴ - بیان آنک مجموع عالم صورت عقل کلست چون با عقل کل بکژروی ",
        "content": "کل عالم صورت عقل کلست / کوست بابای هر آنک اهل قل است\nچون کسی با عقل کل کفران فزود / صورت کل پیش او هم سگ نمود\nصلح کن با این پدر عاقی بهل / تا که فرش زر نماید آب و گل\nپس قیامت نقد حال تو بود / پیش تو چرخ و زمین مبدل شود\nمن که صلحم دایما با این پدر / این جهان چون جنتستم در نظر\nهر زمان نو صورتی و نو جمال / تا ز نو دیدن فرو میرد ملال\nمن همی‌بینم جهان را پر نعیم / آبها از چشمه‌ها جوشان مقیم\nبانگ آبش می‌رسد در گوش من / مست می‌گردد ضمیر و هوش من\nشاخه‌ها رقصان شده چون تایبان / برگها کف‌زن مثال مطربان\nبرق آیینه‌ست لامع از نمد / گر نماید آینه تا چون بود\nاز هزاران می‌نگویم من یکی / ز آنک آکندست هر گوش از شکی\nپیش وهم این گفت مژده دادنست / عقل گوید مژده چه نقد منست",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4125",
        "title": "بخش ۱۲۵ - قصهٔ فرزندان عزیر علیه‌السلام کی از پدر احوال پدر می‌پر",
        "content": "هم‌چو پوران عزیز اندر گذر / آمده پرسان ز احوال پدر\nگشته ایشان پیر و باباشان جوان / پس پدرشان پیش آمد ناگهان\nپس بپرسیدند ازو کای ره‌گذر / از عزیر ما عجب داری خبر\nکه کسی‌مان گفت که امروز آن سند / بعد نومیدی ز بیرون می‌رسد\nگفت آری بعد من خواهد رسید / آن یکی خوش شد چو این مژده شنید\nبانگ می‌زد کای مبشر باش شاد / وان دگر بشناخت بیهوش اوفتاد\nکه چه جای مژده است ای خیره‌سر / که در افتادیم در کان شکر\nوهم را مژده‌ست و پیش عقل نقد / ز انک چشم وهم شد محجوب فقد\nکافران را درد و مؤمن را بشیر / لیک نقد حال در چشم بصیر\nزانک عاشق در دم نقدست مست / لاجرم از کفر و ایمان برترست\nکفر و ایمان هر دو خود دربان اوست / کوست مغز و کفر و دین او را دو پوست\nکفر قشر خشک رو بر تافته / باز ایمان قشر لذت یافته\nقشرهای خشک را جا آتش است / قشر پیوسته به مغز جان خوش است\nمغز خود از مرتبهٔ خوش برترست / برترست از خوش که لذت گسترست\nاین سخن پایان ندارد باز گرد / تا برآرد موسیم از بحر گرد\nدرخور عقل عوام این گفته شد / از سخن باقی آن بنهفته شد\nزر عقلت ریزه است ای متهم / بر قراضه مهر سکه چون نهم\nعقل تو قسمت شده بر صد مهم / بر هزاران آرزو و طم و رم\nجمع باید کرد اجزا را به عشق / تا شوی خوش چون سمرقند و دمشق\nجو جوی چون جمع گردی ز اشتباه / پس توان زد بر تو سکهٔ پادشاه\nور ز مثقالی شوی افزون تو خام / از تو سازد شه یکی زرینه جام\nپس برو هم نام و هم القاب شاه / باشد و هم صورتش ای وصل خواه\nتا که معشوقت بود هم نان هم آب / هم چراغ و شاهد و نقل شراب\nجمع کن خود را جماعت رحمتست / تا توانم با تو گفتن آنچ هست\nزانک گفتن از برای باوریست / جان شرک از باوری حق بریست\nجان قسمت گشته بر حشو فلک / در میان شصت سودا مشترک\nپس خموشی به دهد او را ثبوت / پس جواب احمقان آمد سکوت\nاین همی‌دانم ولی مستی تن / می‌گشاید بی‌مراد من دهن\nآنچنان که از عطسه و از خامیاز / این دهان گردد بناخواه تو باز",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4126",
        "title": "بخش ۱۲۶ - تفسیر این حدیث کی ائنی لاستغفر الله فی کل یوم سبعین مرة",
        "content": "هم‌چو پیغامبر ز گفتن وز نثار / توبه آرم روز من هفتاد بار\nلیک آن مستی شود توبه‌شکن / منسی است این مستی تن جامه کن\nحکمت اظهار تاریخ دراز / مستیی انداخت در دانای راز\nراز پنهان با چنین طبل و علم / آب جوشان گشته از جف القلم\nرحمت بی‌حد روانه هر زمان / خفته‌اید از درک آن ای مردمان\nجامهٔ خفته خورد از جوی آب / خفته اندر خواب جویای سراب\nمی‌رود آنجا که بوی آب هست / زین تفکر راه را بر خویش بست\nزانک آنجا گفت زینجا دور شد / بر خیالی از حقی مهجور شد\nدوربینانند و بس خفته‌روان / رحمتی آریدشان ای ره‌روان\nمن ندیدم تشنگی خواب آورد / خواب آرد تشنگی بی‌خرد\nخود خرد آنست کو از حق چرید / نه خرد کان را عطارد آورید",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4127",
        "title": "بخش ۱۲۷ - بیان آنک عقل جزوی تا بگور بیش نبیند در باقی مقلد اولیا ",
        "content": "پیش‌بینی این خرد تا گور بود / وآن صاحب دل به نفخ صور بود\nاین خرد از گور و خاکی نگذرد / وین قدم عرصهٔ عجایب نسپرد\nزین قدم وین عقل رو بیزار شو / چشم غیبی جوی و برخوردار شو\nهم‌چو موسی نور کی یابد ز جیب / سخرهٔ استاد و شاگردان کتاب\nزین نظر وین عقل ناید جز دوار / پس نظر بگذار و بگزین انتظار\nاز سخن‌گویی مجویید ارتفاع / منتظر را به ز گفتن استماع\nمنصب تعلیم نوع شهوتست / هر خیال شهوتی در ره بتست\nگر بفضلش پی ببردی هر فضول / کی فرستادی خدا چندین رسول\nعقل جزوی هم‌چو برقست و درخش / در درخشی کی توان شد سوی وخش\nنیست نور برق بهر رهبری / بلک امریست ابر را که می‌گری\nبرق عقل ما برای گریه است / تا بگرید نیستی در شوق هست\nعقل کودک گفت بر کتاب تن / لیک نتواند به خود آموختن\nعقل رنجور آردش سوی طبیب / لیک نبود در دوا عقلش مصیب\nنک شیاطین سوی گردون می‌شدند / گوش بر اسرار بالا می‌زدند\nمی‌ربودند اندکی زان رازها / تا شهب می‌راندشان زود از سما\nکه روید آنجا رسولی آمدست / هر چه می‌خواهید زو آید به دست\nگر همی‌جویید در بی‌بها / ادخلوا الابیات من ابوابها\nمی‌زن آن حلقهٔ در و بر باب بیست / از سوی بام فلکتان راه نیست\nنیست حاجتتان بدین راه دراز / خاکیی را داده‌ایم اسرار راز\nپیش او آیید اگر خاین نیید / نیشکر گردید ازو گرچه نیید\nسبزه رویاند ز خاکت آن دلیل / نیست کم از سم اسپ جبرئیل\nسبزه گردی تازه گردی در نوی / گر توخاک اسپ جبریلی شوی\nسبزهٔ جان‌بخش که آن را سامری / کرد در گوساله تا شد گوهری\nجان گرفت و بانگ زد زان سبزه او / آنچنان بانگی که شد فتنهٔ عدو\nگر امین آیید سوی اهل راز / وا رهید از سر کله مانند باز\nسر کلاه چشم‌بند گوش‌بند / که ازو بازست مسکین و نژند\nزان کله مر چشم بازان را سدست / که همه میلش سوی جنس خودست\nچون برید از جنس با شه گشت یار / بر گشاید چشم او را بازدار\nراند دیوان را حق از مرصاد خویش / عقل جزوی را ز استبداد خویش\nکه سری کم کن نه‌ای تو مستبد / بلک شاگرد دلی و مستعد\nرو بر دل رو که تو جزو دلی / هین که بندهٔ پادشاه عادلی\nبندگی او به از سلطانیست / که انا خیر دم شیطانیست\nفرق بین و برگزین تو ای حبیس / بندگی آدم از کبر بلیس\nگفت آنک هست خورشید ره او / حرف طوبی هر که ذلت نفسه\nسایهٔ طوبی ببین وخوش بخسپ / سر بنه در سایه بی‌سرکش بخسپ\nظل ذلت نفسه خوش مضجعیست / مستعد آن صفا و مهجعیست\nگر ازین سایه روی سوی منی / زود طاغی گردی و ره گم کنی",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4128",
        "title": "بخش ۱۲۸ - بیان آنک یا ایها الذین آمنوا لا تقدموا بین یدی الله و ر",
        "content": "پس برو خاموش باش از انقیاد / زیر ظل امر شیخ و اوستاد\nورنه گر چه مستعد و قابلی / مسخ گردی تو ز لاف کاملی\nهم ز استعداد وا مانی اگر / سر کشی ز استاد راز و با خبر\nصبر کن در موزه دوزی تو هنوز / ور بوی بی‌صبر گردی پاره‌دوز\nکهنه‌دوزان گر بدیشان صبر و حلم / جمله نودوزان شدندی هم به علم\nبس بکوشی و بخر از کلال / هم تو گویی خویش کالعقل عقال\nهم‌چو آن مرد مفلسف روز مرگ / عقل را می‌دید بس بی‌بال و برگ\nبی‌غرض می‌کرد آن دم اعتراف / کز ذکاوت راندیم اسپ از گزاف\nاز غروری سر کشیدیم از رجال / آشنا کردیم در بحر خیال\nآشنا هیچست اندر بحر روح / نیست اینجا چاره جز کشتی نوح\nاین چنین فرمود این شاه رسل / که منم کشتی درین دریای کل\nیا کسی کو در بصیرتهای من / شد خلیفهٔ راستی بر جای من\nکشتی نوحیم در دریا که تا / رو نگردانی ز کشتی ای فتی\nهم‌چو کنعان سوی هر کوهی مرو / از نبی لا عاصم الیوم شنو\nمی‌نماید پست این کشتی ز بند / می‌نماید کوه فکرت بس بلند\nپست منگر هان و هان این پست را / بنگر آن فضل حق پیوست را\nدر علو کوه فکرت کم نگر / که یکی موجش کند زیر و زبر\nگر تو کنعانی نداری باورم / گر دو صد چندین نصیحت پرورم\nگوش کنعان کی پذیرد این کلام / که برو مهر خدایست و ختام\nکی گذارد موعظه بر مهر حق / کی بگرداند حدث حکم سبق\nلیک می‌گویم حدیث خوش‌پیی / بر امید آنک تو کنعان نه‌ای\nآخر این اقرار خواهی کرد هین / هم ز اول روز آخر را ببین\nمی‌توانی دید آخر را مکن / چشم آخربینت را کور کهن\nهر که آخربین بود مسعودوار / نبودش هر دم ز ره رفتن عثار\nگر نخواهی هر دمی این خفت‌خیز / کن ز خاک پایی مردی چشم تیز\nکحل دیده ساز خاک پاش را / تا بیندازی سر اوباش را\nکه ازین شاگردی و زین افتقار / سوزنی باشی شوی تو ذوالفقار\nسرمه کن تو خاک هر بگزیده را / هم بسوزد هم بسازد دیده را\nچشم اشتر زان بود بس نوربار / کو خورد از بهر نور چشم خار",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4129",
        "title": "بخش ۱۲۹ - قصهٔ شکایت استر با شتر کی من بسیار در رو می‌افتم در راه",
        "content": "اشتری را دید روزی استری / چونک با او جمع شد در آخری\nگفت من بسیار می‌افتم برو / در گریوه و راه و در بازار و کو\nخاصه از بالای که تا زیر کوه / در سر آیم هر زمانی از شکوه\nکم همی‌افتی تو در رو بهر چیست / یا مگر خود جان پاکت دولتیست\nدر سر آیم هر دم و زانو زنم / پوز و زانو زان خطا پر خون کنم\nکژ شود پالان و رختم بر سرم / وز مکاری هر زمان زخمی خورم\nهم‌چو کم عقلی که از عقل تباه / بشکند توبه بهر دم در گناه\nمسخرهٔ ابلیس گردد در زمن / از ضعیفی رای آن توبه‌شکن\nدر سر آید هر زمان چون اسپ لنگ / که بود بارش گران و راه سنگ\nمی‌خورد از غیب بر سر زخم او / از شکست توبه آن ادبارخو\nباز توبه می‌کند با رای سست / دیو یک تف کرد و توبه‌ش را سکست\nضعف اندر ضعف و کبرش آنچنان / که به خواری بنگرد در واصلان\nای شتر که تو مثال مؤمنی / کم فتی در رو و کم بینی زنی\nتو چه داری که چنین بی‌آفتی / بی‌عثاری و کم اندر رو فتی\nگفت گر چه هر سعادت از خداست / در میان ما و تو بس فرقهاست\nسر بلندم من دو چشم من بلند / بینش عالی امانست از گزند\nاز سر که من ببینم پای کوه / هر گو و هموار را من توه توه\nهم‌چنانک دید آن صدر اجل / پیش کار خویش تا روز اجل\nآنچ خواهد بود بعد بیست سال / داند اندر حال آن نیکو خصال\nحال خود تنها ندید آن متقی / بلک حال مغربی و مشرقی\nنور در چشم و دلش سازد سکن / بهر چه سازد پی حب الوطن\nهم‌چو یوسف کو بدید اول به خواب / که سجودش کرد ماه و آفتاب\nاز پس ده سال بلک بیشتر / آنچ یوسف دید بد بر کرد سر\nنیست آن ینظر به نور الله گزاف / نور ربانی بود گردون شکاف\nنیست اندر چشم تو آن نور رو / هستی اندر حس حیوانی گرو\nتو ز ضعف چشم بینی پیش پا / تو ضعیف و هم ضعیفت پیشوا\nپیشوا چشمست دست و پای را / کو ببیند جای را ناجای را\nدیگر آنک چشم من روشن‌ترست / دیگر آنک خلقت من اطهرست\nزانک هستم من ز اولاد حلال / نه ز اولاد زنا و اهل ضلال\nتو ز اولاد زنایی بی‌گمان / تیر کژ پرد چو بد باشد کمان",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4130",
        "title": "بخش ۱۳۰ - تصدیق کردن استر جوابهای شتر را و اقرار کردن بفضل او بر ",
        "content": "گفت استر راست گفتی ای شتر / این بگفت و چشم کرد از اشک پر\nساعتی بگریست و در پایش فتاد / گفت ای بگزیدهٔ رب العباد\nچه زیان دارد گر از فرخندگی / در پذیری تو مرا دربندگی\nگفت چون اقرار کردی پیش من / رو که رستی تو ز آفات زمن\nدادی انصاف و رهیدی از بلا / تو عدو بودی شدی ز اهل ولا\nخوی بد در ذات تو اصلی نبود / کز بد اصلی نیاید جز جحود\nآن بد عاریتی باشد که او / آرد اقرار و شود او توبه‌جو\nهم‌چو آدم زلتش عاریه بود / لاجرم اندر زمان توبه نمود\nچونک اصلی بود جرم آن بلیس / ره نبودش جانب توبهٔ نفیس\nرو که رستی از خود و از خوی بد / واز زبانهٔ نار و از دندان دد\nرو که اکنون دست در دولت زدی / در فکندی خود به بخت سرمدی\nادخلی تو فی عبادی یافتی / ادخلی فی جنتی در بافتی\nدر عبادش راه کردی خویش را / رفتی اندر خلد از راه خفا\nاهدنا گفتی صراط مستقیم / دست تو بگرفت و بردت تا نعیم\nنار بودی نور گشتی ای عزیز / غوره بودی گشتی انگور و مویز\nاختری بودی شدی تو آفتاب / شاد باشد الله اعلم بالصواب\nای ضیاء الحق حسام‌الدین بگیر / شهد خویش اندر فکن در حوض شیر\nتا رهد آن شیر از تغییر طعم / یابد از بحر مزه تکثیر طعم\nمتصل گردد بدان بحر الست / چونک شد دریا ز هر تغییر رست\nمنفذی یابد در آن بحر عسل / آفتی را نبود اندر وی عمل\nغره‌ای کن شیروار ای شیر حق / تا رود آن غره بر هفتم طبق\nچه خبر جان ملول سیر را / کی شناسد موش غرهٔ شیر را\nبرنویس احولا خود با آب زر / بهر هر دریادلی نیکوگهر\nآب نیلست این حدیث جان‌فزا / یا ربش در چشم قبطی خون نما",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4131",
        "title": "بخش ۱۳۱ - لابه کردن قبطی سبطی را کی یک سبو بنیت خویش از نیل پر کن",
        "content": "من شنیدم که در آمد قبطیی / از عطش اندر وثاق سبطیی\nگفت هستم یار و خویشاوند تو / گشته‌ام امروز حاجتمند تو\nزانک موسی جادوی کرد و فسون / تا که آب نیل ما را کرد خون\nسبطیان زو آب صافی می‌خورند / پیش قبطی خون شد آب از چشم‌بند\nقبط اینک می‌مرند از تشنگی / از پی ادبار خود یا بدرگی\nبهر خود یک طاس را پر آب کن / تا خورد از آبت این یار کهن\nچون برای خود کنی آن طاس پر / خون نباشد آب باشد پاک و حر\nمن طفیل تو بنوشم آب هم / که طفیلی در تبع به جهد ز غم\nگفت ای جان و جهان خدمت کنم / پاس دارم ای دو چشم روشنم\nبر مراد تو روم شادی کنم / بندهٔ تو باشم آزادی کنم\nطاس را از نیل او پر آب کرد / بر دهان بنهاد و نیمی را بخورد\nطاس را کژ کرد سوی آب‌خواه / که بخور تو هم شد آن خون سیاه\nباز ازین سو کرد کژ خون آب شد / قبطی اندر خشم و اندر تاب شد\nساعتی بنشست تا خشمش برفت / بعد از آن گفتش کای صمصام زفت\nای برادر این گره را چاره چیست / گفت این را او خورد کو متقیست\nمتقی آنست کو بیزار شد / از ره فرعون و موسی‌وار شد\nقوم موسی شو بخور این آب را / صلح کن با مه ببین مهتاب را\nصدهزاران ظلمتست از خشم تو / بر عبادالله اندر چشم تو\nخشم بنشان چشم بگشا شاد شو / عبرت از یاران بگیر استاد شو\nکی طفیل من شوی در اغتراف / چون ترا کفریست هم‌چون کوه قاف\nکوه در سوراخ سوزن کی رود / جز مگر که آن رشتهٔ یکتا شود\nکوه را که کن به استغفار و خوش / جام مغفوران بگیر و خوش بکش\nتو بدین تزویر چون نوشی از آن / چون حرامش کرد حق بر کافران\nخالق تزویر تزویر ترا / کی خرد ای مفتری مفترا\nآل موسی شو که حیلت سود نیست / حیله‌ات باد تهی پیمودنیست\nزهره دارد آب کز امر صمد / گردد او با کافران آبی کند\nیا تو پنداری که تو نان می‌خوری / زهر مار و کاهش جان می‌خوری\nنان کجا اصلاح آن جانی کند / کو دل از فرمان جانان بر کند\nیا تو پنداری که حرف مثنوی / چون بخوانی رایگانش بشنوی\nیا کلام حکمت و سر نهان / اندر آید زغبه در گوش و دهان\nاندر آید لیک چون افسانه‌ها / پوست بنماید نه مغز دانه‌ها\nدر سر و رو در کشیده چادری / رو نهان کرده ز چشمت دلبری\nشاه‌نامه یا کلیله پیش تو / هم‌چنان باشد که قرآن از عتو\nفرق آنگه باشد از حق و مجاز / که کند کحل عنایت چشم باز\nورنه پشک و مشک پیش اخشمی / هر دو یکسانست چون نبود شمی\nخویشتن مشغول کردن از ملال / باشدش قصد از کلام ذوالجلال\nکاتش وسواس را و غصه را / زان سخن بنشاند و سازد دوا\nبهر این مقدار آتش شاندن / آب پاک و بول یکسان شدن به فن\nآتش وسواس را این بول و آب / هر دو بنشانند هم‌چون وقت خواب\nلیک گر واقف شوی زین آب پاک / که کلام ایزدست و روحناک\nنیست گردد وسوسه کلی ز جان / دل بیابد ره به سوی گلستان\nزانک در باغی و در جویی پرد / هر که از سر صحف بویی برد\nیا تو پنداری که روی اولیا / آنچنان که هست می‌بینیم ما\nدر تعجب مانده پیغامبر از آن / چون نمی‌بینند رویم مؤمنان\nچون نمی‌بینند نور روم خلق / که سبق بردست بر خورشید شرق\nور همی‌بینند این حیرت چراست / تا که وحی آمد که آن رو در خفاست\nسوی تو ماهست و سوی خلق ابر / تا نبیند رایگان روی تو گبر\nسوی تو دانه‌ست و سوی خلق دام / تا ننوشد زین شراب خاص عام\nگفت یزدان که تراهم ینظرون / نقش حمامند هم لا یبصرون\nمی‌نماید صورت ای صورت‌پرست / که آن دو چشم مردهٔ او ناظرست\nپیش چشم نقش می‌آری ادب / کو چرا پاسم نمی‌دارد عجب\nاز چه پس بی‌پاسخست این نقش نیک / که نمی‌گوید سلامم را علیک\nمی‌نجنباند سر و سبلت ز جود / پاس آنک کردمش من صد سجود\nحق اگر چه سر نجنباند برون / پاس آن ذوقی دهد در اندرون\nکه دو صد جنبیدن سر ارزد آن / سر چنین جنباند آخر عقل و جان\nعقل را خدمت کنی در اجتهاد / پاس عقل آنست که افزاید رشاد\nحق نجنباند به ظاهر سر ترا / لیک سازد بر سران سرور ترا\nمر ترا چیزی دهد یزدان نهان / که سجود تو کنند اهل جهان\nآنچنان که داد سنگی را هنر / تا عزیز خلق شد یعنی که زر\nقطرهٔ آبی بیابد لطف حق / گوهری گردد برد از زر سبق\nجسم خاکست و چو حق تابیش داد / در جهان‌گیری چو مه شد اوستاد\nهین طلسمست این و نقش مرده است / احمقان را چشمش از ره برده است\nمی‌نماید او که چشمی می‌زند / ابلهان سازیده‌اند او را سند",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4132",
        "title": "بخش ۱۳۲ - در خواستن قبطی دعای خیر و هدایت از سبطی و دعا کردن سبطی",
        "content": "گفت قبطی تو دعایی کن که من / از سیاهی دل ندارم آن دهن\nکه بود که قفل این دل وا شود / زشت را در بزم خوبان جا شود\nمسخی از تو صاحب خوبی شود / یا بلیسی باز کروبی شود\nیا بفر دست مریم بوی مشک / یابد و تری و میوه شاخ خشک\nسبطی آن دم در سجود افتاد و گفت / کای خدای عالم جهر و نهفت\nجز تو پیش کی بر آرد بنده دست / هم دعا و هم اجابت از توست\nهم ز اول تو دهی میل دعا / تو دهی آخر دعاها را جزا\nاول و آخر توی ما در میان / هیچ هیچی که نیاید در بیان\nاین چنین می‌گفت تا افتاد طشت / از سر بام و دلش بیهوش گشت\nباز آمد او به هوش اندر دعا / لیس للانسان الا ما سعی\nدر دعا بود او که ناگه نعره‌ای / از دل قبطی بجست و غره‌ای\nکه هلا بشتاب و ایمان عرضه کن / تا ببرم زود زنار کهن\nآتشی در جان من انداختند / مر بلیسی را به جان بنواختند\nدوستی تو و از تو ناشکفت / حمدلله عاقبت دستم گرفت\nکیمیایی بود صحبتهای تو / کم مباد از خانهٔ دل پای تو\nتو یکی شاخی بدی از نخل خلد / چون گرفتم او مرا تا خلد برد\nسیل بود آنک تنم را در ربود / برد سیلم تا لب دریای جود\nمن به بوی آب رفتم سوی سیل / بحر دیدم در گرفتم کیل کیل\nطاس آوردش که اکنون آب‌گیر / گفت رو شد آبها پیشم حقیر\nشربتی خوردم ز الله اشتری / تا به محشر تشنگی ناید مرا\nآنک جوی و چشمه‌ها را آب داد / چشمه‌ای در اندرون من گشاد\nاین جگر که بود گرم و آب‌خوار / گشت پیش همت او آب خوار\nکاف کافی آمد او بهر عباد / صدق وعدهٔ کهیعص\nکافیم بدهم ترا من جمله خیر / بی‌سبب بی‌واسطهٔ یاری غیر\nکافیم بی‌نان ترا سیری دهم / بی‌سپاه و لشکرت میری دهم\nبی‌بهارت نرگس و نسرین دهم / بی‌کتاب و اوستا تلقین دهم\nکافیم بی داروت درمان کنم / گور را و چاه را میدان کنم\nموسیی را دل دهم با یک عصا / تا زند بر عالمی شمشیرها\nدست موسی را دهم یک نور و تاب / که طپانچه می‌زند بر آفتاب\nچوب را ماری کنم من هفت سر / که نزاید ماده مار او را ز نر\nخون نیامیزم در آب نیل من / خود کنم خون عین آبش را به فن\nشادیت را غم کنم چون آب نیل / که نیابی سوی شادیها سبیل\nباز چون تجدید ایمان بر تنی / باز از فرعون بیزاری کنی\nموسی رحمت ببینی آمده / نیل خون بینی ازو آبی شده\nچون سر رشته نگه داری درون / نیل ذوق تو نگردد هیچ خون\nمن گمان بردم که ایمان آورم / تا ازین طوفان خون آبی خورم\nمن چه دانستم که تبدیلی کند / در نهاد من مرا نیلی کند\nسوی چشم خود یکی نیلم روان / برقرارم پیش چشم دیگران\nهم‌چنانک این جهان پیش نبی / غرق تسبیحست و پیش ما غبی\nپیش چشمش این جهان پر عشق و داد / پیش چشم دیگران مرده و جماد\nپست و بالا پیش چشمش تیزرو / از کلوخ و خشت او نکته شنو\nبا عوام این جمله بسته و مرده‌ای / زین عجب‌تر من ندیدم پرده‌ای\nگورها یکسان به پیش چشم ما / روضه و حفره به چشم اولیا\nعامه گفتندی که پیغامبر ترش / از چه گشتست و شدست او ذوق‌کش\nخاص گفتندی که سوی چشمتان / می‌نماید او ترش ای امتان\nیک زمان درچشم ما آیید تا / خنده‌ها بینید اندر هل اتی\nاز سر امرود بن بنماید آن / منعکس صورت بزیر آ ای جوان\nآن درخت هستی است امرودبن / تا بر آنجایی نماید نو کهن\nتا بر آنجایی ببینی خارزار / پر ز کزدمهای خشم و پر ز مار\nچون فرود آیی ببینی رایگان / یک جهان پر گل‌رخان و دایگان",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4133",
        "title": "بخش ۱۳۳ - حکایت آن زن پلیدکار کی شوهر را گفت کی آن خیالات از سر ا",
        "content": "آن زنی می‌خواست تا با مول خود / بر زند در پیش شوی گول خود\nپس به شوهر گفت زن کای نیکبخت / من برآیم میوه چیدن بر درخت\nچون برآمد بر درخت آن زن گریست / چون ز بالا سوی شوهر بنگریست\nگفت شوهر را کای مابون رد / کیست آن لوطی که بر تو می‌فتد\nتو به زیر او چو زن بغنوده‌ای / ای فلان تو خود مخنث بوده‌ای\nگفت شوهر نه سرت گویی بگشت / ورنه اینجا نیست غیر من به دشت\nزن مکرر کرد که آن با برطله / کیست بر پشتت فرو خفته هله\nگفت ای زن هین فرود آ از درخت / که سرت گشت و خرف گشتی تو سخت\nچون فرود آمد بر آمد شوهرش / زن کشید آن مول را اندر برش\nگفت شوهر کیست آن ای روسپی / که به بالای تو آمد چون کپی\nگفت زن نه نیست اینجا غیر من / هین سرت برگشته شد هرزه متن\nاو مکرر کرد بر زن آن سخن / گفت زن این هست از امرودبن\nاز سر امرودبن من هم‌چنان / کژ همی دیدم که تو ای قلتبان\nهین فرود آ تا ببینی هیچ نیست / این همه تخییل از امروبنیست\nهزل تعلیمست آن را جد شنو / تو مشو بر ظاهر هزلش گرو\nهر جدی هزلست پیش هازلان / هزلها جدست پیش عاقلان\nکاهلان امرودبن جویند لیک / تا بدان امرودبن راهیست نیک\nنقل کن ز امرودبن که اکنون برو / گشته‌ای تو خیره‌چشم و خیره‌رو\nاین منی و هستی اول بود / که برو دیده کژ و احول بود\nچون فرود آیی ازین امرودبن / کژ نماند فکرت و چشم و سخن\nیک درخت بخت بینی گشته این / شاخ او بر آسمان هفتمین\nچون فرود آیی ازو گردی جدا / مبدلش گرداند از رحمت خدا\nزین تواضع که فرود آیی خدا / راست بینی بخشد آن چشم ترا\nراست بینی گر بدی آسان و زب / مصطفی کی خواستی آن را ز رب\nگفت بنما جزو جزو از فوق و پست / آنچنان که پیش تو آن جزو هست\nبعد از آن بر رو بر آن امرودبن / که مبدل گشت و سبز از امر کن\nچون درخت موسوی شد این درخت / چون سوی موسی کشانیدی تو رخت\nآتش او را سبز و خرم می‌کند / شاخ او انی انا الله می‌زند\nزیر ظلش جمله حاجاتت روا / این چنین باشد الهی کیمیا\nآن منی و هستیت باشد حلال / که درو بینی صفات ذوالجلال\nشد درخت کژ مقوم حق‌نما / اصله ثابت و فرعه فی‌السما",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4134",
        "title": "بخش ۱۳۴ - باقی قصهٔ موسی علیه‌السلام",
        "content": "که آمدش پیغام از وحی مهم / که کژی بگذار اکنون فاستقم\nاین درخت تن عصای موسیست / که امرش آمد که بیندازش ز دست\nتا ببینی خیر او و شر او / بعد از آن بر گیر او را ز امر هو\nپیش از افکندن نبود او غیر چوب / چون به امرش بر گرفتی گشت خوب\nاول او بد برگ‌افشان بره را / گشت معجز آن گروه غره را\nگشت حاکم بر سر فرعونیان / آبشان خون کرد و کف بر سر زنان\nاز مزارعشان برآمد قحط و مرگ / از ملخهایی که می‌خوردند برگ\nتا بر آمد بی‌خود از موسی دعا / چون نظر افتادش اندر منتها\nکین همه اعجاز و کوشیدن چراست / چون نخواهند این جماعت گشت راست\nامر آمد که اتباع نوح کن / ترک پایان‌بینی مشروح کن\nزان تغافل کن چو داعی رهی / امر بلغ هست نبود آن تهی\nکمترین حکمت کزین الحاح تو / جلوه گردد آن لجاج و آن عتو\nتا که ره بنمودن و اضلال حق / فاش گردد بر همه اهل و فرق\nچونک مقصود از وجود اظهار بود / بایدش از پند و اغوا آزمود\nدیو الحاح غوایت می‌کند / شیخ‌الحاح هدایت می‌کند\nچون پیاپی گشت آن امر شجون / نیل می‌آمد سراسر جمله خون\nتا بنفس خویش فرعون آمدش / لابه می‌کردش دو تا گشته قدش\nکانچ ما کردیم ای سلطان مکن / نیست ما را روی ایراد سخن\nپاره پاره گردمت فرمان‌پذیر / من بعزت خوگرم سختم مگیر\nهین بجنبان لب به رحمت ای امین / تا ببندد این دهانهٔ آتشین\nگفت یا رب می‌فریبد او مرا / می‌فریبد او فریبندهٔ ترا\nبشنوم یا من دهم هم خدعه‌اش / تا بداند اصل را آن فرع‌کش\nکه اصل هر مکری و حیلت پیش ماست / هر چه بر خاکست اصلش از سماست\nگفت حق آن سگ نیرزد هم به آن / پیش سگ انداز از دور استخوان\nهین بجنبان آن عصا تا خاکها / وا دهد هرچه ملخ کردش فنا\nوان ملخها در زمان گردد سیاه / تا ببیند خلق تبدیل اله\nکه سببها نیست حاجت مر مرا / آن سبب بهر حجابست و غطا\nتا طبیعی خویش بر دارو زند / تا منجم رو با ستاره کند\nتا منافق از حریصی بامداد / سوی بازار آید از بیم کساد\nبندگی ناکرده و ناشسته روی / لقمهٔ دوزخ بگشته لقمه‌جوی\nآکل و ماکول آمد جان عام / هم‌چو آن برهٔ چرنده از حطام\nمی‌چرد آن بره و قصاب شاد / کو برای ما چرد برگ مراد\nکار دوزخ می‌کنی در خوردنی / بهر او خود را تو فربه می‌کنی\nکار خود کن روزی حکمت بچر / تا شود فربه دل با کر و فر\nخوردن تن مانع این خوردنست / جان چو بازرگان و تن چون ره‌زنست\nشمع تاجر آنگهست افروخته / که بود ره‌زن چو هیزم سوخته\nکه تو آن هوشی و باقی هوش‌پوش / خویشتن را گم مکن یاوه مکوش\nدانک هر شهوت چو خمرست و چو بنگ / پردهٔ هوشست وعاقل زوست دنگ\nخمر تنها نیست سرمستی هوش / هر چه شهوانیست بندد چشم و گوش\nآن بلیس از خمر خوردن دور بود / مست بود او از تکبر وز جحود\nمست آن باشد که آن بیند که نیست / زر نماید آنچ مس و آهنیست\nاین سخن پایان ندارد موسیا / لب بجنبان تا برون روژد گیا\nهم‌چنان کرد و هم اندر دم زمین / سبز گشت از سنبل و حب ثمین\nاندر افتادند در لوت آن نفر / قحط دیده مرده از جوع البقر\nچند روزی سیر خوردند از عطا / آن دمی و آدمی و چارپا\nچون شکم پر گشت و بر نعمت زدند / وآن ضرورت رفت پس طاغی شدند\nنفس فرعونیست هان سیرش مکن / تا نیارد یاد از آن کفر کهن\nبی تف آتش نگردد نفس خوب / تا نشد آهن چو اخگر هین مکوب\nبی‌مجاعت نیست تن جنبش‌کنان / آهن سردیست می‌کوبی بدان\nگر بگرید ور بنالد زار زار / او نخواهد شد مسلمان هوش دار\nاو چو فرعونست در قحط آنچنان / پیش موسی سر نهد لابه‌کنان\nچونک مستغنی شد او طاغی شود / خر چو بار انداخت اسکیزه زند\nپس فراموشش شود چون رفت پیش / کار او زان آه و زاریهای خویش\nسالها مردی که در شهری بود / یک زمان که چشم در خوابی رود\nشهر دیگر بیند او پر نیک و بد / هیچ در یادش نیاید شهر خود\nکه من آنجا بوده‌ام این شهر نو / نیست آن من درینجاام گرو\nبل چنان داند که خود پیوسته او / هم درین شهرش به دست ابداع و خو\nچه عجب گر روح موطنهای خویش / که بدستش مسکن و میلاد پیش\nمی‌نیارد یاد کین دنیا چو خواب / می‌فرو پوشد چو اختر را سحاب\nخاصه چندین شهرها را کوفته / گردها از درک او ناروفته\nاجتهاد گرم ناکرده که تا / دل شود صاف و ببیند ماجرا\nسر برون آرد دلش از بخش راز / اول و آخر ببیند چشم باز",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4135",
        "title": "بخش ۱۳۵ - اطوار و منازل خلقت آدمی از ابتدا",
        "content": "آمده اول به اقلیم جماد / وز جمادی در نباتی اوفتاد\nسالها اندر نباتی عمر کرد / وز جمادی یاد ناورد از نبرد\nوز نباتی چون به حیوانی فتاد / نامدش حال نباتی هیچ یاد\nجز همین میلی که دارد سوی آن / خاصه در وقت بهار و ضیمران\nهم‌چو میل کودکان با مادران / سر میل خود نداند در لبان\nهم‌چو میل مفرط هر نو مرید / سوی آن پیر جوانبخت مجید\nجزو عقل این از آن عقل کلست / جنبش این سایه زان شاخ گلست\nسایه‌اش فانی شود آخر درو / پس بداند سر میل و جست و جو\nسایهٔ شاخ دگر ای نیکبخت / کی بجنبد گر نجنبد این درخت\nباز از حیوان سوی انسانیش / می‌کشید آن خالقی که دانیش\nهم‌چنین اقلیم تا اقلیم رفت / تا شد اکنون عاقل و دانا و زفت\nعقلهای اولینش یاد نیست / هم ازین عقلش تحول کردنیست\nتا رهد زین عقل پر حرص و طلب / صد هزاران عقل بیند بوالعجب\nگر چو خفته گشت و شد ناسی ز پیش / کی گذارندش در آن نسیان خویش\nباز از آن خوابش به بیداری کشند / که کند بر حالت خود ریش‌خند\nکه چه غم بود آنک می‌خوردم به خواب / چون فراموشم شد احوال صواب\nچون ندانستم که آن غم و اعتلال / فعل خوابست و فریبست و خیال\nهم‌چنان دنیا که حلم نایمست / خفته پندارد که این خود دایمست\nتا بر آید ناگهان صبح اجل / وا رهد از ظلمت ظن و دغل\nخنده‌اش گیرد از آن غمهای خویش / چون ببیند مستقر و جای خویش\nهر چه تو در خواب بینی نیک و بد / روز محشر یک به یک پیدا شود\nآنچ کردی اندرین خواب جهان / گرددت هنگام بیداری عیان\nتا نپنداری که این بد کردنیست / اندرین خواب و ترا تعبیر نیست\nبلک این خنده بود گریه و زفیر / روز تعبیر ای ستمگر بر اسیر\nگریه و درد و غم و زاری خود / شادمانی دان به بیداری خود\nای دریده پوستین یوسفان / گرگ بر خیزی ازین خواب گران\nگشته گرگان یک به یک خوهای تو / می‌درانند از غضب اعضای تو\nخون نخسپد بعد مرگت در قصاص / تو مگو که مردم و یابم خلاص\nاین قصاص نقد حیلت‌سازیست / پیش زخم آن قصاص این بازیست\nزین لعب خواندست دنیا را خدا / کین جزا لعبست پیش آن جزا\nاین جزا تسکین جنگ و فتنه‌ایست / آن چو اخصا است و این چون ختنه‌ایست",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4136",
        "title": "بخش ۱۳۶ - بیان آنک خلق دوزخ گرسنگانند و نالانند به حق کی روزیهای ",
        "content": "این سخن پایان ندارد موسیا / هین رها کن آن خران را در گیا\nتا همه زان خوش علف فربه شوند / هین که گرگانند ما را خشم‌مند\nنالهٔ گرگان خود را موقنیم / این خران را طعمهٔ ایشان کنیم\nاین خران را کیمیای خوش دمی / از لب تو خواست کردن آدمی\nتو بسی کردی به دعوت لطف و جود / آن خران را طالع و روزی نبود\nپس فرو پوشان لحاف نعمتی / تا بردشان زود خواب غفلتی\nتا چو بجهند از چنین خواب این رده / شمع مرده باشد و ساقی شده\nداشت طغیانشان ترا در حیرتی / پس بنوشند از جزا هم حسرتی\nتا که عدل ما قدم بیرون نهد / در جزا هر زشت را درخور دهد\nکه آن شهی که می‌ندیدندیش فاش / بود با ایشان نهان اندر معاش\nچون خرد با تست مشرف بر تنت / گر چه زو قاصر بود این دیدنت\nنیست قاصر دیدن او ای فلان / از سکون و جنبشت در امتحان\nچه عجب گر خالق آن عقل نیز / با تو باشد چون نه‌ای تو مستجیز\nاز خرد غافل شود بر بد تند / بعد آن عقلش ملامت می‌کند\nتو شدی غافل ز عقلت عقل نی / کز حضورستش ملامت کردنی\nگر نبودی حاضر و غافل بدی / در ملامت کی ترا سیلی زدی\nور ازو غافل نبودی نفس تو / کی چنان کردی جنون و تفس تو\nپس تو و عقلت چو اصطرلاب بود / زین بدانی قرب خورشید وجود\nقرب بی‌چونست عقلت را به تو / نیست چپ و راست و پس یا پیش رو\nقرب بی‌چون چون نباشد شاه را / که نیابد بحث عقل آن راه را\nنیست آن جنبش که در اصبع تراست / پیش اصبع یا پسش یا چپ و راست\nوقت خواب و مرگ از وی می‌رود / وقت بیداری قرینش می‌شود\nاز چه ره می‌آید اندر اصبعت / که اصبعت بی او ندارد منفعت\nنور چشم و مردمک در دیده‌ات / از چه ره آمد به غیر شش جهت\nعالم خلقست با سوی و جهات / بی‌جهت دان عالم امر و صفات\nبی‌جهت دان عالم امر ای صنم / بی‌جهت‌تر باشد آمر لاجرم\nبی‌جهت بد عقل و علام البیان / عقل‌تر از عقل و جان‌تر هم ز جان\nبی‌تعلق نیست مخلوقی بدو / آن تعلق هست بی‌چون ای عمو\nزانک فصل و وصل نبود در روان / غیر فصل و وصل نندیشد گمان\nغیر فصل و وصل پی بر از دلیل / لیک پی بردن بننشاند غلیل\nپی پیاپی می‌بر ار دوری ز اصل / تا رگ مردیت آرد سوی وصل\nاین تعلق را خرد چون ره برد / بستهٔ فصلست و وصلست این خرد\nزین وصیت کرد ما را مصطفی / بحث کم جویید در ذات خدا\nآنک در ذاتش تفکر کردنیست / در حقیقت آن نظر در ذات نیست\nهست آن پندار او زیرا به راه / صد هزاران پرده آمد تا اله\nهر یکی در پرده‌ای موصول خوست / وهم او آنست که آن خود عین هوست\nپس پیمبر دفع کرد این وهم از او / تا نباشد در غلط سوداپز او\nوانکه اندر وهم او ترک ادب / بی‌ادب را سرنگونی داد رب\nسرنگونی آن بود کو سوی زیر / می‌رود پندارد او کو هست چیر\nزانک حد مست باشد این چنین / کو نداند آسمان را از زمین\nدر عجبهااش به فکر اندر روید / از عظیمی وز مهابت گم شوید\nچون ز صنعش ریش و سبلت گم کند / حد خود داند ز صانع تن زند\nجز که لا احصی نگوید او ز جان / کز شمار و حد برونست آن بیان",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4137",
        "title": "بخش ۱۳۷ - رفتن ذوالقرنین به کوه قاف و درخواست کردن کی ای کوه قاف ",
        "content": "رفت ذوالقرنین سوی کوه قاف / دید او را کز زمرد بود صاف\nگرد عالم حلقه گشته او محیط / ماند حیران اندر آن خلق بسیط\nگفت تو کوهی دگرها چیستند / که به پیش عظم تو بازیستند\nگفت رگهای من‌اند آن کوهها / مثل من نبوند در حسن و بها\nمن به هر شهری رگی دارم نهان / بر عروقم بسته اطراف جهان\nحق چو خواهد زلزلهٔ شهری مرا / گوید او من بر جهانم عرق را\nپس بجنبانم من آن رگ را بقهر / که بدان رگ متصل گشتست شهر\nچون بگوید بس شود ساکن رگم / ساکنم وز روی فعل اندر تگم\nهم‌چو مرهم ساکن و بس کارکن / چون خرد ساکن وزو جنبان سخن\nنزد آنکس که نداند عقلش این / زلزله هست از بخارات زمین",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4138",
        "title": "بخش ۱۳۸ - موری بر کاغذ می‌رفت نبشتن قلم دید  قلم را ستودن گرفت مو",
        "content": "مورکی بر کاغذی دید او قلم / گفت با مور دگر این راز هم\nکه عجایب نقشها آن کلک کرد / هم‌چو ریحان و چو سوسن‌زار و ورد\nگفت آن مور اصبعست آن پیشه‌ور / وین قلم در فعل فرعست و اثر\nگفت آن مور سوم کز بازوست / که اصبع لاغر ز زورش نقش بست\nهم‌چنین می‌رفت بالا تا یکی / مهتر موران فطن بود اندکی\nگفت کز صورت مبینید این هنر / که به خواب و مرگ گردد بی‌خبر\nصورت آمد چون لباس و چون عصا / جز به عقل و جان نجنبد نقشها\nبی‌خبر بود او که آن عقل و فاد / بی ز تقلیب خدا باشد جماد\nیک زمان از وی عنایت بر کند / عقل زیرک ابلهیها می‌کند\nچونش گویا یافت ذوالقرنین گفت / چونک کوه قاف در نطق سفت\nکای سخن‌گوی خبیر رازدان / از صفات حق بکن با من بیان\nگفت رو کان وصف از آن هایل‌ترست / که بیان بر وی تواند برد دست\nیا قلم را زهره باشد که به سر / بر نویسد بر صحایف زان خبر\nگفت کمتر داستانی باز گو / از عجبهای حق ای حبر نکو\nگفت اینک دشت سیصدساله راه / کوههای برف پر کردست شاه\nکوه بر که بی‌شمار و بی‌عدد / می‌رسد در هر زمان برفش مدد\nکوه برفی می‌زند بر دیگری / می‌رساند برف سردی تا ثری\nکوه برفی می‌زند بر کوه برف / دم به دم ز انبار بی‌حد و شگرف\nگر نبودی این چنین وادی شها / تف دوزخ محو کردی مر مرا\nغافلان را کوههای برف دان / تا نسوزد پرده‌های عاقلان\nگر نبودی عکس جهل برف‌باف / سوختی از نار شوق آن کوه قاف\nآتش از قهر خدا خود ذره‌ایست / بهر تهدید لئیمان دره‌ایست\nبا چنین قهری که زفت و فایق است / برد لطفش بین که بر وی سابق است\nسبق بی‌چون و چگونهٔ معنوی / سابق و مسبوق دیدی بی‌دوی\nگر ندیدی آن بود از فهم پست / که عقول خلق زان کان یک جوست\nعیب بر خود نه نه بر آیات دین / کی رسد بر چرخ دین مرغ گلین\nمرغ را جولانگه عالی هواست / زانک نشو او ز شهوت وز هواست\nپس تو حیران باش بی‌لا و بلی / تا ز رحمت پیشت آید محملی\nچون ز فهم این عجایب کودنی / گر بلی گویی تکلف می‌کنی\nور بگویی نی زند نی گردنت / قهر بر بندد بدان نی روزنت\nپس همین حیران و واله باش و بس / تا درآید نصر حق از پیش و پس\nچونک حیران گشتی و گیج و فنا / با زبان حال گفتی اهدنا\nزفت زفتست و چو لرزان می‌شوی / می‌شود آن زفت نرم و مستوی\nزانک شکل زفت بهر منکرست / چونک عاجز آمدی لطف و برست",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM4139",
        "title": "بخش ۱۳۹ - نمودن جبرئیل علیه‌السلام خود را به مصطفی صلی‌الله علیه ",
        "content": "مصطفی می‌گفت پیش جبرئیل / که چنانک صورت تست ای خلیل\nمر مرا بنما تو محسوس آشکار / تا ببینم مر ترا نظاره‌وار\nگفت نتوانی و طاقت نبودت / حس ضعیفست و تنک سخت آیدت\nگفت بنما تا ببیند این جسد / تا چد حد حس نازکست و بی‌مدد\nآدمی را هست حس تن سقیم / لیک در باطن یکی خلقی عظیم\nبر مثال سنگ و آهن این تنه / لیک هست او در صفت آتش‌زنه\nسنگ وآهن مولد ایجاد نار / زاد آتش بر دو والد قهربار\nباز آتش دستکار وصف تن / هست قاهر بر تن او و شعله‌زن\nباز در تن شعله ابراهیم‌وار / که ازو مقهور گردد برج نار\nلاجرم گفت آن رسول ذو فنون / رمز نحن الاخرون السابقون\nظاهر این دو بسندانی زبون / در صفت از کان آهنها فزون\nپس به صورت آدمی فرع جهان / وز صفت اصل جهان این را بدان\nظاهرش را پشه‌ای آرد به چرخ / باطنش باشد محیط هفت چرخ\nچونک کرد الحاح بنمود اندکی / هیبتی که که شود زومند کی\nشهپری بگرفته شرق و غرب را / از مهابت گشت بیهش مصطفی\nچون ز بیم و ترس بیهوشش بدید / جبرئیل آمد در آغوشش کشید\nآن مهابت قسمت بیگانگان / وین تجمش دوستان را رایگان\nهست شاهان را زمان بر نشست / هول سرهنگان و صارمها به دست\nدور باش و نیزه و شمشیرها / که بلرزند از مهابت شیرها\nبانگ چاوشان و آن چوگانها / که شود سست از نهیبش جانها\nاین برای خاص وعام ره‌گذر / که کندشان از شهنشاهی خبر\nاز برای عام باشد این شکوه / تا کلاه کبر ننهند آن گروه\nتا من و ماهای ایشان بشکند / نفس خودبین فتنه و شر کم کند\nشهر از آن آمن شود کان شهریار / دارد اندر قهر زخم و گیر و دار\nپس بمیرد آن هوسها در نفوس / هیبت شه مانع آید زان نحوس\nباز چون آید به سوی بزم خاص / کی بود آنجا مهابت یا قصاص\nحلم در حلمست و رحمتها به جوش / نشنوی از غیر چنگ و ناخروش\nطبل و کوس هول باشد وقت جنگ / وقت عشرت با خواص آواز چنگ\nهست دیوان محاسب عام را / وان پری رویان حریف جام را\nآن زره وآن خود مر چالیش‌راست / وین حریر و رود مر تعریش‌راست\nاین سخن پایان ندارد ای جواد / ختم کن والله اعلم بالرشاد\nاندر احمد آن حسی کو غاربست / خفته این دم زیر خاک یثربست\nوآن عظیم الخلق او کان صفدرست / بی‌تغیر مقعد صدق اندرست\nجای تغییرات اوصاف تنست / روح باقی آفتابی روشنست\nبی ز تغییری که لا شرقیة / بی ز تبدیلی که لا غربیة\nآفتاب از ذره کی مدهوش شد / شمع از پروانه کی بیهوش شد\nجسم احمد را تعلق بد بدآن / این تغیر آن تن باشد بدان\nهم‌چو رنجوری و هم‌چون خواب و درد / جان ازین اوصاف باشد پاک و فرد\nروبهش گر یک دمی آشفته بود / شیر جان مانا که آن دم خفته بود\nخفته بود آن شیر کز خوابست پاک / اینت شیر نرمسار سهمناک\nخفته سازد شیر خود را آنچنان / که تمامش مرده دانند این سگان\nورنه در عالم کرا زهره بدی / که ربودی از ضعیفی تربدی\nکف احمد زان نظر مخدوش گشت / بحر او از مهر کف پرجوش گشت\nمه همه کفست معطی نورپاش / ماه را گر کف نباشد گو مباش\nاحمد ار بگشاید آن پر جلیل / تا ابد بیهوش ماند جبرئیل\nچون گذشت احمد ز سدره و مرصدش / وز مقام جبرئیل و از حدش\nگفت او را هین بپر اندر پیم / گفت رو رو من حریف تو نیم\nباز گفت او را بیا ای پرده‌سوز / من باوج خود نرفتستم هنوز\nگفت بیرون زین حد ای خوش‌فر من / گر زنم پری بسوزد پر من\nحیرت اندر حیرت آمد این قصص / بیهشی خاصگان اندر اخص\nبیهشیها جمله اینجا بازیست / چند جان داری که جان پردازیست\nجبرئیلا گر شریفی و عزیز / تو نه‌ای پروانه و نه شمع نیز\nشمع چون دعوت کند وقت فروز / جان پروانه نپرهیزد ز سوز\nاین حدیث منقلب را گور کن / شیر را برعکس صید گور کن\nبند کن مشک سخن‌شاشیت را / وا مکن انبان قلماشیت را\nآنک بر نگذشت اجزاش از زمین / پیش او معکوس و قلماشیست این\nلا تخالفهم حبیبی دارهم / یا غریبا نازلا فی دارهم\nاعط ما شائوا وراموا وارضهم / یا ظعینا ساکنا فی‌ارضهم\nتا رسیدن در شه و در ناز خوش / رازیا با مرغزی می‌ساز خویش\nموسیا در پیش فرعون زمن / نرم باید گفت قولا لینا\nآب اگر در روغن جوشان کنی / دیگدان و دیگ را ویران کنی\nنرم گو لیکن مگو غیر صواب / وسوسه مفروش در لین الخطاب\nوقت عصر آمد سخن کوتاه کن / ای که عصرت عصر را آگاه کن\nگو تو مر گل‌خواره را که قند به / نرمی فاسد مکن طینش مده\nنطق جان را روضهٔ جانیستی / گر ز حرف و صوت مستغنیستی\nاین سر خر در میان قندزار / ای بسا کس را که بنهادست خار\nظن ببرد از دور کان آنست و بس / چون قج مغلوب وا می‌رفت پس\nصورت حرف آن سر خر دان یقین / در رز معنی و فردوس برین\nای ضیاء الحق حسام الدین در آر / این سر خر را در آن بطیخ‌زار\nتا سر خر چون بمرد از مسلخه / نشو دیگر بخشدش آن مطبخه\nهین ز ما صورت‌گری و جان ز تو / نه غلط هم این خود و هم آن ز تو\nبر فلک محمودی ای خورشید فاش / بر زمین هم تا ابد محمود باش\nتا زمینی با سمایی بلند / یک‌دل و یک‌قبله و یک‌خو شوند\nتفرقه برخیزد و شرک و دوی / وحدتست اندر وجود معنوی\nچون شناسد جان من جان ترا / یاد آرند اتحاد ماجری\nموسی و هارون شوند اندر زمین / مختلط خوش هم‌چو شیر و انگبین\nچون شناسد اندک و منکر شود / منکری‌اش پردهٔ ساتر شود\nپس شناسایی بگردانید رو / خشم کرد آن مه ز ناشکری او\nزین سبب جان نبی را جان بد / ناشناسا گشت و پشت پای زد\nاین همه خواندی فرو خوان لم یکن / تا بدانی لج این گبر کهن\nپیش از آنک نقش احمد فر نمود / نعت او هر گبر را تعویذ بود\nکین چنین کس هست تا آید پدید / از خیال روش دلشان می‌طپید\nسجده می‌کردند کای رب بشر / در عیان آریش هر چه زودتر\nتا به نام احمد از یستفتحون / یاغیانشان می‌شدندی سرنگون\nهر کجا حرب مهولی آمدی / غوثشان کراری احمد بدی\nهر کجا بیماری مزمن بدی / یاد اوشان داروی شافی شدی\nنقش او می‌گشت اندر راهشان / در دل و در گوش و در افواهشان\nنقش او را کی بیابد هر شعال / بلک فرع نقش او یعنی خیال\nنقش او بر روی دیوار ار فتد / از دل دیوار خون دل چکد\nآنچنان فرخ بود نقشش برو / که رهد در حال دیوار از دو رو\nگشته با یک‌رویی اهل صفا / آن دورویی عیب مر دیوار را\nاین همه تعظیم و تفخیم و وداد / چون بدیدندش به صورت برد باد\nقلب آتش دید و در دم شد سیاه / قلب را در قلب کی بودست راه\nقلب می‌زد لاف اشواق محک / تا مریدان را دراندازد به شک\nافتد اندر دام مکرش ناکسی / این گمان سر بر زند از هر خسی\nکین اگر نه نقد پاکیزه بدی / کی به سنگ امتحان راغب شدی\nاو محک می‌خواهد اما آنچنان / که نگردد قلبی او زان عیان\nآن محک که او نهان دارد صفت / نی محک باشد نه نور معرفت\nآینه کو عیب رو دارد نهان / از برای خاطر هر قلتبان\nآینه نبود منافق باشد او / این چنین آیینه تا توانی مجو",
        "link1": "https://ganjoor.net/moulavi/masnavi/daftar4/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5001",
        "title": "بخش ۱ - سر آغاز",
        "content": "شه حسام‌الدین که نور انجمست / طالب آغاز سفر پنجمست\nاین ضیاء الحق حسام الدین راد / اوستادان صفا را اوستاد\nگر نبودی خلق محجوب و کثیف / ور نبودی حلقها تنگ و ضعیف\nدر مدیحت داد معنی دادمی / غیر این منطق لبی بگشادمی\nلیک لقمهٔ باز آن صعوه نیست / چاره اکنون آب و روغن کردنیست\nمدح تو حیفست با زندانیان / گویم اندر مجمع روحانیان\nشرح تو غبنست با اهل جهان / هم‌چو راز عشق دارم در نهان\nمدح تعریفست در تخریق حجاب / فارغست از شرح و تعریف آفتاب\nمادح خورشید مداح خودست / که دو چشمم روشن و نامرمدست\nذم خورشید جهان ذم خودست / که دو چشمم کور و تاریک به دست\nتو ببخشا بر کسی کاندر جهان / شد حسود آفتاب کامران\nتو اندش پوشید هیچ از دیده‌ها / وز طراوت دادن پوسیده‌ها\nیا ز نور بی‌حدش توانند کاست / یا به دفع جاه او توانند خاست\nهر کسی کو حاسد کیهان بود / آن حسد خود مرگ جاویدان بود\nقدر تو بگذشت از درک عقول / عقل اندر شرح تو شد بوالفضول\nگر چه عاجز آمد این عقل از بیان / عاجزانه جنبشی باید در آن\nان شیئا کله لا یدرک / اعلموا ان کله لا یترک\nگر نتانی خورد طوفان سحاب / کی توان کردن بترک خورد آب\nراز را گر می‌نیاری در میان / درکها را تازه کن از قشر آن\nنطقها نسبت به تو قشرست لیک / پیش دیگر فهمها مغزست نیک\nآسمان نسبت به عرش آمد فرود / ورنه بس عالیست سوی خاک‌تود\nمن بگویم وصف تو تا ره برند / پیش از آن کز فوت آن حسرت خورند\nنور حقی و به حق جذاب جان / خلق در ظلمات وهم‌اند و گمان\nشرط تعظیمست تا این نور خوش / گردد این بی‌دیدگان را سرمه‌کش\nنور یابد مستعد تیزگوش / کو نباشد عاشق ظلمت چو موش\nسست‌چشمانی که شب جولان کنند / کی طواف مشعلهٔ ایمان کنند\nنکته‌های مشکل باریک شد / بند طبعی که ز دین تاریک شد\nتا بر آراید هنر را تار و پود / چشم در خورشید نتواند گشود\nهم‌چو نخلی برنیارد شاخها / کرده موشانه زمین سوراخها\nچار وصفست این بشر را دل‌فشار / چارمیخ عقل گشته این چهار",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5002",
        "title": "بخش ۲ - تفسیر خذ اربعة من الطیر فصرهن الیک",
        "content": "تو خلیل وقتی ای خورشیدهش / این چهار اطیار ره‌زن را بکش\nزانک هر مرغی ازینها زاغ‌وش / هست عقل عاقلان را دیده‌کش\nچار وصف تن چو مرغان خلیل / بسمل ایشان دهد جان را سبیل\nای خلیل اندر خلاص نیک و بد / سر ببرشان تا رهد پاها ز سد\nکل توی و جملگان اجزای تو / بر گشا که هست پاشان پای تو\nاز تو عالم روح زاری می‌شود / پشت صد لشکر سواری می‌شود\nزانک این تن شد مقام چار خو / نامشان شد چار مرغ فتنه‌جو\nخلق را گر زندگی خواهی ابد / سر ببر زین چار مرغ شوم بد\nبازشان زنده کن از نوعی دگر / که نباشد بعد از آن زیشان ضرر\nچار مرغ معنوی راه‌زن / کرده‌اند اندر دل خلقان وطن\nچون امیر جمله دلهای سوی / اندرین دور ای خلیفهٔ حق توی\nسر ببر این چار مرغ زنده را / سر مدی کن خلق ناپاینده را\nبط و طاوسست و زاغست و خروس / این مثال چار خلق اندر نفوس\nبط حرصست و خروس آن شهوتست / جاه چون طاوس و زاغ امنیتست\nمنیتش آن که بود اومیدساز / طامع تابید یا عمر دراز\nبط حرص آمد که نولش در زمین / در تر و در خشک می‌جوید دفین\nیک زمان نبود معطل آن گلو / نشنود از حکم جز امر کلوا\nهم‌چو یغماجیست خانه می‌کند / زود زود انبان خود پر می‌کند\nاندر انبان می‌فشارد نیک و بد / دانه‌های در و حبات نخود\nتا مبادا یاغیی آید دگر / می‌فشارد در جوال او خشک و تر\nوقت تنگ و فرصت اندک او مخوف / در بغل زد هر چه زودتر بی‌وقوف\nلیک مؤمن ز اعتماد آن حیات / می‌کند غارت به مهل و با انات\nآمنست از فوت و از یاغی که او / می‌شناسد قهر شه را بر عدو\nآمنست از خواجه‌تاشان دگر / که بیایندش مزاحم صرفه‌بر\nعدل شه را دید در ضبط حشم / که نیارد کرد کس بر کس ستم\nلاجرم نشتابد و ساکن بود / از فوات حظ خود آمن بود\nبس تانی دارد و صبر و شکیب / چشم‌سیر و مثرست و پاک‌جیب\nکین تانی پرتو رحمان بود / وان شتاب از هزهٔ شیطان بود\nزانک شیطانش بترساند ز فقر / بارگیر صبر را بکشد به عقر\nاز نبی بشنو که شیطان در وعید / می‌کند تهدیدت از فقر شدید\nتا خوری زشت و بری زشت و شتاب / نی مروت نی‌تانی نی ثواب\nلاجرم کافر خورد در هفت بطن / دین و دل باریک و لاغر زفت بطن",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5003",
        "title": "بخش ۳ - در سبب ورود این حدیث مصطفی صلوات الله علیه که الکافر یاکل ",
        "content": "کافران مهمان پیغامبر شدند / وقت شام ایشان به مسجد آمدند\nکه آمدیم ای شاه ما اینجا قنق / ای تو مهمان‌دار سکان افق\nبی‌نواییم و رسیده ما ز دور / هین بیفشان بر سر ما فضل و نور\nگفت ای یاران من قسمت کنید / که شما پر از من و خوی منید\nپر بود اجسام هر لشکر ز شاه / زان زنندی تیغ بر اعدای جاه\nتو بخشم شه زنی آن تیغ را / ورنه بر اخوان چه خشم آید ترا\nبر برادر بی‌گناهی می‌زنی / عکس خشم شاه گرز ده‌منی\nشه یکی جانست و لشکر پر ازو / روح چون آبست واین اجسام جو\nآب روح شاه اگر شیرین بود / جمله جوها پر ز آب خوش شود\nکه رعیت دین شه دارند و بس / این چنین فرمود سلطان عبس\nهر یکی یاری یکی مهمان گزید / در میان یک زفت بود و بی‌ندید\nجشم ضخمی داشت کس او را نبرد / ماند در مسجد چو اندر جام درد\nمصطفی بردش چو وا ماند از همه / هفت بز بد شیرده اندر رمه\nکه مقیم خانه بودندی بزان / بهر دوشیدن برای وقت خوان\nنان و آش و شیر آن هر هفت بز / خورد آن بوقحط عوج ابن غز\nجمله اهل بیت خشم‌آلو شدند / که همه در شیر بز طامع بدند\nمعده طبلی‌خوار هم‌چون طبل کرد / قسم هژده آدمی تنها بخورد\nوقت خفتن رفت و در حجره نشست / پس کنیزک از غضب در را ببست\nاز برون زنجیر در را در فکند / که ازو بد خشمگین و دردمند\nگبر را در نیم‌شب یا صبحدم / چون تقاضا آمد و درد شکم\nاز فراش خویش سوی در شتافت / دست بر در چون نهاد او بسته یافت\nدر گشادن حیله کرد آن حیله‌ساز / نوع نوع و خود نشد آن بند باز\nشد تقاضا بر تقاضا خانه تنگ / ماند او حیران و بی‌درمان و دنگ\nحیله کرد او و به خواب اندر خزید / خویشتن در خواب در ویرانه دید\nزانک ویرانه بد اندر خاطرش / شد به خواب اندر همانجا منظرش\nخویش در ویرانهٔ خالی چو دید / او چنان محتاج اندر دم برید\nگشت بیدار و بدید آن جامه خواب / پر حدث دیوانه شد از اضطراب\nز اندرون او برآمد صد خروش / زین چنین رسواییی بی خاک‌پوش\nگفت خوابم بتر از بیداریم / گه خورم این سو و آن سو می‌ریم\nبانگ می‌زد وا ثبورا وا ثبور / هم‌چنانک کافر اندر قعر گور\nمنتظر که کی شود این شب به سر / یا برآید در گشادن بانگ در\nتا گریزد او چو تیری از کمان / تا نبیند هیچ کس او را چنان\nقصه بسیارست کوته می‌کنم / باز شد آن در رهید از درد و غم",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5004",
        "title": "بخش ۴ - در حجره گشادن مصطفی علیه‌السلام بر مهمان و خود را پنهان  ک",
        "content": "مصطفی صبح آمد و در را گشاد / صبح آن گمراه را او راه داد\nدر گشاد و گشت پنهان مصطفی / تا نگردد شرمسار آن مبتلا\nتا برون آید رود گستاخ او / تا نبیند درگشا را پشت و رو\nیا نهان شد در پس چیزی و یا / از ویش پوشید دامان خدا\nصبغة الله گاه پوشیده کند / پردهٔ بی‌چون بر آن ناظر تند\nتا نبیند خصم را پهلوی خویش / قدرت یزدان از آن بیشست بیش\nمصطفی می‌دید احوال شبش / لیک مانع بود فرمان ربش\nتا که پیش از خبط بگشاید رهی / تا نیفتد زان فضیحت در چهی\nلیک حکمت بود و امر آسمان / تا ببیند خویشتن را او چنان\nبس عداوتها که آن یاری بود / بس خرابیها که معماری بود\nجامه خواب پر حدث را یک فضول / قاصدا آورد در پیش رسول\nکه چنین کردست مهمانت ببین / خنده‌ای زد رحمةللعالمین\nکه بیار آن مطهره اینجا به پیش / تا بشویم جمله را با دست خویش\nهر کسی می‌جست کز بهر خدا / جان ما و جسم ما قربان ترا\nما بشوییم این حدث را تو بهل / کار دستست این نمط نه کار دل\nای لعمرک مر ترا حق عمر خواند / پس خلیفه کرد و بر کرسی نشاند\nما برای خدمت تو می‌زییم / چون تو خدمت می‌کنی پس ما چه‌ایم\nگفت آن دانم و لیک این ساعتیست / که درین شستن بخویشم حکمتیست\nمنتظر بودند کین قول نبیست / تا پدید آید که این اسرار چیست\nاو به جد می‌شست آن احداث را / خاص ز امر حق نه تقلید و ریا\nکه دلش می‌گفت کین را تو بشو / که درین جا هست حکمت تو بتو",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5005",
        "title": "بخش ۵ - سبب رجوع کردن آن مهمان به خانهٔ مصطفی علیه‌السلام در آن سا",
        "content": "کافرک را هیکلی بد یادگار / یاوه دید آن را و گشت او بی‌قرار\nگفت آن حجره که شب جا داشتم / هیکل آنجا بی‌خبر بگذاشتم\nگر چه شرمین بود شرمش حرص برد / حرص اژدرهاست نه چیزیست خرد\nاز پی هیکل شتاب اندر دوید / در وثاق مصطفی و آن را بدید\nکان یدالله آن حدث را هم به خود / خوش همی‌شوید که دورش چشم بد\nهیکلش از یاد رفت و شد پدید / اندرو شوری گریبان را درید\nمی‌زد او دو دست را بر رو و سر / کله را می‌کوفت بر دیوار و در\nآنچنان که خون ز بینی و سرش / شد روان و رحم کرد آن مهترش\nنعره‌ها زد خلق جمع آمد برو / گبر گویان ایهاالناس احذروا\nمی‌زد او بر سر کای بی‌عقل سر / می‌زد او بر سینه کای بی‌نور بر\nسجده می‌کرد او کای کل زمین / شرمسارست از تو این جزو مهین\nتو که کلی خاضع امر ویی / من که جزوم ظالم و زشت و غوی\nتو که کلی خوار و لرزانی ز حق / من که جزوم در خلاف و در سبق\nهر زمان می‌کرد رو بر آسمان / که ندارم روی ای قبلهٔ جهان\nچون ز حد بیرون بلرزید و طپید / مصطفی‌اش در کنار خود کشید\nساکنش کرد و بسی بنواختش / دیده‌اش بگشاد و داد اشناختش\nتا نگرید ابر کی خندد چمن / تا نگرید طفل کی جوشد لبن\nطفل یک روزه همی‌داند طریق / که بگریم تا رسد دایهٔ شفیق\nتو نمی‌دانی که دایهٔ دایگان / کم دهد بی‌گریه شیر او رایگان\nگفت فلیبکوا کثیرا گوش دار / تا بریزد شیر فضل کردگار\nگریهٔ ابرست و سوز آفتاب / استن دنیا همین دو رشته تاب\nگر نبودی سوز مهر و اشک ابر / کی شدی جسم و عرض زفت و سطبر\nکی بدی معمور این هر چار فصل / گر نبودی این تف و این گریه اصل\nسوز مهر و گریهٔ ابر جهان / چون همی دارد جهان را خوش‌دهان\nآفتاب عقل را در سوز دار / چشم را چون ابر اشک‌افروز دار\nچشم گریان بایدت چون طفل خرد / کم خور آن نان را که نان آب تو برد\nتن چو با برگست روز و شب از آن / شاخ جان در برگ‌ریزست و خزان\nبرگ تن بی‌برگی جانست زود / این بباید کاستن آن را فزود\nاقرضوا الله قرض ده زین برگ تن / تا بروید در عوض در دل چمن\nقرض ده کم کن ازین لقمهٔ تنت / تا نماید وجه لا عین رات\nتن ز سرگین خویش چون خالی کند / پر ز مشک و در اجلالی کند\nزین پلیدی بدهد و پاکی برد / از یطهرکم تن او بر خورد\nدیو می‌ترساندت که هین و هین / زین پشیمان گردی و گردی حزین\nگر گدازی زین هوسها تو بدن / بس پشیمان و غمین خواهی شدن\nاین بخور گرمست و داروی مزاج / وآن بیاشام از پی نفع و علاج\nهم بدین نیت که این تن مرکبست / آنچ خو کردست آنش اصوبست\nهین مگردان خو که پیش آید خلل / در دماغ و دل بزاید صد علل\nاین چنین تهدیدها آن دیو دون / آرد و بر خلق خواند صد فسون\nخویش جالینوس سازد در دوا / تا فریبد نفس بیمار ترا\nکین ترا سودست از درد و غمی / گفت آدم را همین در گندمی\nپیش آرد هیهی و هیهات را / وز لویشه پیچد او لبهات را\nهم‌چو لبهای فرس و در وقت نعل / تا نماید سنگ کمتر را چو لعل\nگوشهاات گیرد او چون گوش اسب / می‌کشاند سوی حرص و سوی کسب\nبر زند بر پات نعلی ز اشتباه / که بمانی تو ز درد آن ز راه\nنعل او هست آن تردد در دو کار / این کنم یا آن کنم هین هوش دار\nآن بکن که هست مختار نبی / آن مکن که کرد مجنون و صبی\nحفت الجنه بچه محفوف گشت / بالمکاره که ازو افزود کشت\nصد فسون دارد ز حیلت وز دغا / که کند در سله گر هست اژدها\nگر بود آب روان بر بنددش / ور بود حبر زمان برخنددش\nعقل را با عقل یاری یار کن / امرهم شوری بخوان و کار کن",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5006",
        "title": "بخش ۶ - نواختن مصطفی علیه‌السلام آن عرب  مهمان را و تسکین دادن او ",
        "content": "این سخن پایان ندارد آن عرب / ماند از الطاف آن شه در عجب\nخواست دیوانه شدن عقلش رمید / دست عقل مصطفی بازش کشید\nگفت این سو آ بیامد آنچنان / که کسی برخیزد از خواب گران\nگفت این سو آ مکن هین با خود آ / که ازین سو هست با تو کارها\nآب بر رو زد در آمد در سخن / کای شهید حق شهادت عرضه کن\nتا گواهی بدهم و بیرون شوم / سیرم از هستی در آن هامون شوم\nما درین دهلیز قاضی قضا / بهر دعوی الستیم و بلی\nکه بلی گفتیم و آن را ز امتحان / فعل و قول ما شهودست و بیان\nاز چه در دهلیز قاضی ای گواه / حبس باشی ده شهادت از پگاه\nزان بخواندندت بدین‌جا تا که تو / آن گواهی بدهی و ناری عتو\nاز لجاج خویشتن بنشسته‌ای / اندرین تنگی کف و لب بسته‌ای\nتا بندهی آن گواهی ای شهید / تو ازین دهلیز کی خواهی رهید\nیک زمان کارست بگزار و بتاز / کار کوته را مکن بر خود دراز\nخواه در صد سال خواهی یک زمان / این امانت واگزار و وا رهان",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5007",
        "title": "بخش ۷ - بیان آنک نماز و روزه و همه چیزهای برونی گواهیهاست بر نور ا",
        "content": "این نماز و روزه و حج و جهاد / هم گواهی دادنست از اعتقاد\nاین زکات و هدیه و ترک حسد / هم گواهی دادنست از سر خود\nخوان و مهمانی پی اظهار راست / کای مهان ما با شما گشتیم راست\nهدیه‌ها و ارمغان و پیش‌کش / شد گواه آنک هستم با تو خوش\nهر کسی کوشد به مالی یا فسون / چیست دارم گوهری در اندرون\nگوهری دارم ز تقوی یا سخا / این زکات و روزه در هر دو گوا\nروزه گوید کرد تقوی از حلال / در حرامش دان که نبود اتصال\nوان زکاتش گفت کو از مال خویش / می‌دهد پس چون بدزدد ز اهل کیش\nگر بطراری کند پس دو گواه / جرح شد در محکمهٔ عدل اله\nهست صیاد ار کند دانه نثار / نه ز رحم و جود بل بهر شکار\nهست گربهٔ روزه‌دار اندر صیام / خفته کرده خویش بهر صید خام\nکرده بدظن زین کژی صد قوم را / کرده بدنام اهل جود و صوم را\nفضل حق با این که او کژ می‌تند / عاقبت زین جمله پاکش می‌کند\nسبق برده رحمتش وان غدر را / داده نوری که نباشد بدر را\nکوششش را شسته حق زین اختلاط / غسل داده رحمت او را زین خباط\nتا که غفاری او ظاهر شود / مغفری کلیش را غافر شود\nآب بهر این ببارید از سماک / تا پلیدان را کند از خبث پاک",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5008",
        "title": "بخش ۸ - پاک کردن آب همه پلیدیها را و باز پاک کردن خدای تعالی آب را",
        "content": "آب چون پیگار کرد و شد نجس / تا چنان شد که آب را رد کرد حس\nحق ببردش باز در بحر صواب / تا به شستش از کرم آن آب آب\nسال دیگر آمد او دامن‌کشان / هی کجا بودی به دریای خوشان\nمن نجس زینجا شدم پاک آمدم / بستدم خلعت سوی خاک آمدم\nهین بیایید ای پلیدان سوی من / که گرفت از خوی یزدان خوی من\nدر پذیرم جملهٔ زشتیت را / چون ملک پاکی دهم عفریت را\nچون شوم آلوده باز آنجا روم / سوی اصل اصل پاکیها رو\nدلق چرکین بر کنم آنجا ز سر / خلعت پاکم دهد بار دگر\nکار او اینست و کار من همین / عالم‌آرایست رب العالمین\nگر نبودی این پلیدیهای ما / کی بدی این بارنامه آب را\nکیسه‌های زر بدزدید از کسی / می‌رود هر سو که هین کو مفلسی\nیا بریزد بر گیاه رسته‌ای / یا بشوید روی رو ناشسته‌ای\nیا بگیرد بر سر او حمال‌وار / کشتی بی‌دست و پا را در بحار\nصد هزاران دارو اندر وی نهان / زانک هر دارو بروید زو چنان\nجان هر دری دل هر دانه‌ای / می‌رود در جو چو داروخانه‌ای\nزو یتیمان زمین را پرورش / بستگان خشک را از وی روش\nچون نماند مایه‌اش تیره شود / هم‌چو ما اندر زمین خیره شود",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5009",
        "title": "بخش ۹ - استعانت آب از حق جل جلاله بعد از تیره شدن",
        "content": "ناله از باطن برآرد کای خدا / آنچ دادی دادم و ماندم گدا\nریختم سرمایه بر پاک و پلید / ای شه سرمایه‌ده هل من مزید\nابر را گوید ببر جای خوشش / هم تو خورشیدا به بالا بر کشش\nراههای مختلف می‌راندش / تا رساند سوی بحر بی‌حدش\nخود غرض زین آب جان اولیاست / کو غسول تیرگیهای شماست\nچون شود تیره ز غدر اهل فرش / باز گردد سوی پاکی بخش عرش\nباز آرد زان طرف دامن کشان / از طهارات محیط او درسشان\nاز تیمم وا رماند جمله را / وز تحری طالبان قبله را\nز اختلاط خلق یابد اعتلال / آن سفر جوید که ارحنا یا بلال\nای بلال خوش‌نوای خوش‌صهیل / میذنه بر رو بزن طبل رحیل\nجان سفر رفت و بدن اندر قیام / وقت رجعت زین سبب گوید سلام\nاین مثل چون واسطه‌ست اندر کلام / واسطه شرطست بهر فهم عام\nاندر آتش کی رود بی‌واسطه / جز سمندر کو رهید از رابطه\nواسطهٔ حمام باید مر ترا / تا ز آتش خوش کنی تو طبع را\nچون نتانی شد در آتش چون خلیل / گشت حمامت رسول آبت دلیل\nسیری از حقست لیک اهل طبع / کی رسد بی‌واسطهٔ نان در شبع\nلطف از حقست لیکن اهل تن / درنیابد لطف بی‌پردهٔ چمن\nچون نماند واسطهٔ تن بی‌حجاب / هم‌چو موسی نور مه یابد ز جیب\nاین هنرها آب را هم شاهدست / که اندرونش پر ز لطف ایزدست",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5010",
        "title": "بخش ۱۰ - گواهی فعل و قول بیرونی بر ضمیر و نور اندرونی",
        "content": "فعل و قول آمد گواهان ضمیر / زین دو بر باطن تو استدلال گیر\nچون ندارد سیر سرت در درون / بنگر اندر بول رنجور از برون\nفعل و قول آن بول رنجوران بود / که طبیب جسم را برهان بود\nوآن طبیب روح در جانش رود / وز ره جان اندر ایمانش رود\nحاجتش ناید به فعل و قول خوب / احذروهم هم جواسیس القلوب\nاین گواه فعل و قول از وی بجو / کو به دریا نیست واصل هم‌چو جو",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5011",
        "title": "بخش ۱۱ - در بیان آنک نور خود از اندرون شخص منور بی‌آنک فعلی و قولی",
        "content": "لیک نور سالکی کز حد گذشت / نور او پر شد بیابانها و دشت\nشاهدی‌اش فارغ آمد از شهود / وز تکلفها و جانبازی و جود\nنور آن گوهر چو بیرون تافتست / زین تسلسها فراغت یافتست\nپس مجو از وی گواه فعل و گفت / که ازو هر دو جهان چون گل شکفت\nاین گواهی چیست اظهار نهان / خواه قول و خواه فعل و غیر آن\nکه عرض اظهار سر جوهرست / وصف باقی وین عرض بر معبرست\nاین نشان زر نماند بر محک / زر بماند نیک نام و بی ز شک\nاین صلات و این جهاد و این صیام / هم نماند جان بماند نیک‌نام\nجان چنین افعال و اقوالی نمود / بر محک امر جوهر را بسود\nکه اعتقادم راستست اینک گواه / لیک هست اندر گواهان اشتباه\nتزکیه باید گواهان را بدان / تزکیش صدقی که موقوفی بدان\nحفظ لفظ اندر گواه قولیست / حفظ عهد اندر گواه فعلیست\nگر گواه قول کژ گوید ردست / ور گواه فعل کژ پوید ردست\nقول و فعل بی‌تناقض بایدت / تا قبول اندر زمان بیش آیدت\nسعیکم شتی تناقض اندرید / روز می‌دوزید شب بر می‌درید\nپس گواهی با تناقض کی شنود / یا مگر حلمی کند از لطف خود\nفعل و قول اظهار سرست و ضمیر / هر دو پیدا می‌کند سر ستیر\nچون گواهت تزکیه شد شد قبول / ورنه محبوس است اندر مول مول\nتا تو بستیزی ستیزند ای حرون / فانتظرهم انهم منتظرون",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5012",
        "title": "بخش ۱۲ - عرضه کردن مصطفی علیه‌السلام شهادت را بر مهمان خویش",
        "content": "این سخن پایان ندارد مصطفی / عرضه کرد ایمان و پذرفت آن فتی\nآن شهادت را که فرخ بوده است / بندهای بسته را بگشوده است\nگشت مؤمن گفت او را مصطفی / که امشبان هم باش تو مهمان ما\nگفت والله تا ابد ضیف توم / هر کجا باشم بهر جا که روم\nزنده کرده و معتق و دربان تو / این جهان و آن جهان بر خوان تو\nهر که بگزیند جزین بگزیده خوان / عاقبت درد گلویش ز استخوان\nهر که سوی خوان غیر تو رود / دیو با او دان که هم‌کاسه بود\nهر که از همسایگی تو رود / دیو بی‌شکی که همسایه‌ش شود\nور رود بی‌تو سفر او دوردست / دیو بد همراه و هم‌سفرهٔ ویست\nور نشیند بر سر اسپ شریف / حاسد ماهست دیو او را ردیف\nور بچه گیرد ازو شهناز او / دیو در نسلش بود انباز او\nدر نبی شارکهم گفتست حق / هم در اموال و در اولاد ای شفق\nگفت پیغامبر ز غیب این را جلی / در مقالات نوادر با علی\nیا رسول‌الله رسالت را تمام / تو نمودی هم‌چو شمس بی‌غمام\nاین که تو کردی دو صد مادر نکرد / عیسی از افسونش با عازر نکرد\nاز تو جانم از اجل نک جان ببرد / عازر ار شد زنده زان دم باز مرد\nگشت مهمان رسول آن شب عرب / شیر یک بز نیمه خورد و بست لب\nکرد الحاحش بخور شیر و رقاق / گفت گشتم سیر والله بی‌نفاق\nاین تکلف نیست نی ناموس و فن / سیرتر گشتم از آنک دوش من\nدر عجب ماندند جمله اهل بیت / پر شد این قندیل زین یک قطره زیت\nآنچ قوت مرغ بابیلی بود / سیری معدهٔ چنین پیلی شود\nفجفجه افتاد اندر مرد و زن / قدر پشه می‌خورد آن پیل‌تن\nحرص و وهم کافری سرزیر شد / اژدها از قوت موری سیر شد\nآن گدا چشمی کفر از وی برفت / لوت ایمانیش لمتر کرد و زفت\nآنک از جوع البقر او می‌طپید / هم‌چو مریم میوهٔ جنت بدید\nمیوهٔ جنت سوی چشمش شتافت / معدهٔ چون دوزخش آرام یافت\nذات ایمان نعمت و لوتیست هول / ای قناعت کرده از ایمان به قول",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5013",
        "title": "بخش ۱۳ - بیان آنک نور که غذای جانست غذای جسم اولیا می‌شود تا او هم",
        "content": "گرچه آن مطعوم جانست و نظر / جسم را هم زان نصیبست ای پسر\nگر نگشتی دیو جسم آن را اکول / اسلم الشیطان نفرمودی رسول\nدیو زان لوتی که مرده حی شود / تا نیاشامد مسلمان کی شود\nدیو بر دنیاست عاشق کور و کر / عشق را عشقی دگر برد مگر\nاز نهان‌خانهٔ یقین چون می‌چشد / اندک‌اندک رخت عشق آنجا کشد\nیا حریص االبطن عرج هکذا / انما المنهاج تبدیل الغذا\nیا مریض القلب عرج للعلاج / جملة التدبیر تبدیل المزاج\nایها المحبوس فی رهن الطعام / سوف تنجو ان تحملت الفطام\nان فی‌الجوع طعام وافر / افتقدها وارتج یا نافر\nاغتذ بالنور کن مثل البصر / وافق الاملاک یا خیر البشر\nچون ملک تسبیح حق را کن غذا / تا رهی هم‌چون ملایک از اذا\nجبرئیل ار سوی جیفه کم تند / او به قوت کی ز کرکس کم زند\nحبذا خوانی نهاده در جهان / لیک از چشم خسیسان بس نهان\nگر جهان باغی از نعمت شود / قسم موش و مار هم خاکی بود",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5014",
        "title": "بخش ۱۴ - انکار اهل تن غذای روح را و لرزیدن ایشان بر غذای خسیس",
        "content": "قسم او خاکست گر دی گر بهار / میر کونی خاک چون نوشی چو مار\nدر میان چوب گوید کرم چوب / مر کرا باشد چنین حلوای خوب\nکرم سرگین در میان آن حدث / در جهان نقلی نداند جز خبث",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5015",
        "title": "بخش ۱۵ - مناجات",
        "content": "ای خدای بی‌نظیر ایثار کن / گوش را چون حلقه دادی زین سخن\nگوش ما گیر و بدان مجلس کشان / کز رحیقت می‌خورند آن سرخوشان\nچون به ما بویی رسانیدی ازین / سر مبند آن مشک را ای رب دین\nاز تو نوشند ار ذکورند ار اناث / بی‌دریغی در عطا یا مستغاث\nای دعا ناگفته از تو مستجاب / داده دل را هر دمی صد فتح باب\nچند حرفی نقش کردی از رقوم / سنگها از عشق آن شد هم‌چو موم\nنون ابرو صاد چشم و جیم گوش / بر نوشتی فتنهٔ صد عقل و هوش\nزان حروفت شد خرد باریک‌ریس / نسخ می‌کن ای ادیب خوش‌نویس\nدر خور هر فکر بسته بر عدم / دم به دم نقش خیالی خوش رقم\nحرفهای طرفه بر لوح خیال / بر نوشته چشم و عارض خد و خال\nبر عدم باشم نه بر موجود مست / زانک معشوق عدم وافی‌ترست\nعقل را خط خوان آن اشکال کرد / تا دهد تدبیرها را زان نورد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5016",
        "title": "بخش ۱۶ - تمثیل لوح محفوظ و ادراک عقل هر کسی از آن لوح آنک امر و قس",
        "content": "چون ملک از لوح محفوظ آن خرد / هر صباحی درس هر روزه برد\nبر عدم تحریرها بین بی‌بنان / و از سوادش حیرت سوداییان\nهر کسی شد بر خیالی ریش گاو / گشته در سودای گنجی کنج‌کاو\nاز خیالی گشته شخصی پرشکوه / روی آورده به معدنهای کوه\nوز خیالی آن دگر با جهد مر / رو نهاده سوی دریا بهر در\nوآن دگر بهر ترهب در کنشت / وآن یکی اندر حریصی سوی کشت\nاز خیال آن ره‌زن رسته شده / وز خیال این مرهم خسته شده\nدر پری‌خوانی یکی دل کرده گم / بر نجوم آن دیگری بنهاده سم\nاین روشها مختلف بیند برون / زان خیالات ملون ز اندرون\nاین در آن حیران شده کان بر چیست / هر چشنده آن دگر را نافیست\nآن خیالات ار نبد نامؤتلف / چون ز بیرون شد روشها مختلف\nقبلهٔ جان را چو پنهان کرده‌اند / هر کسی رو جانبی آورده‌اند",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5017",
        "title": "بخش ۱۷ - تمثیل روشهای مختلف و همتهای گوناگون به اختلاف تحری  متحری",
        "content": "هم‌چو قومی که تحری می‌کنند / بر خیال قبله سویی می‌تنند\nچونک کعبه رو نماید صبحگاه / کشف گردد که کی گم کردست راه\nیا چو غواصان به زیر قعر آب / هر کسی چیزی همی‌چیند شتاب\nبر امید گوهر و در ثمین / توبره پر می‌کنند از آن و این\nچون بر آیند از تگ دریای ژرف / کشف گردد صاحب در شگرف\nوآن دگر که برد مروارید خرد / وآن دگر که سنگ‌ریزه و شبه برد\nهکذی یبلوهم بالساهره / فتنة ذات افتضاح قاهره\nهم‌چنین هر قوم چون پروانگان / گرد شمعی پرزنان اندر جهان\nخویشتن بر آتشی برمی‌زنند / گرد شمع خود طوافی می‌کنند\nبر امید آتش موسی بخت / کز لهیبش سبزتر گردد درخت\nفضل آن آتش شنیده هر رمه / هر شرر را آن گمان برده همه\nچون برآید صبحدم نور خلود / وا نماید هر یکی چه شمع بود\nهر کرا پر سوخت زان شمع ظفر / بدهدش آن شمع خوش هشتاد پر\nجوق پروانهٔ دو دیده دوخته / مانده زیر شمع بد پر سوخته\nمی‌تپد اندر پشیمانی و سوز / می‌کند آه از هوای چشم‌دوز\nشمع او گوید که چون من سوختم / کی ترا برهانم از سوز و ستم\nشمع او گریان که من سرسوخته / چون کنم مر غیر را افروخته",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5018",
        "title": "بخش ۱۸ - تفسیر یا حسرة علی العباد",
        "content": "او همی گوید که از اشکال تو / غره گشتم دیر دیدم حال تو\nشمع مرده باده رفته دلربا / غوطه خورد از ننگ کژبینی ما\nظلت الارباح خسرا مغرما / نشتکی شکوی الی الله العمی\nحبذا ارواح اخوان ثقات / مسلمات مؤمنات قانتات\nهر کسی رویی به سویی برده‌اند / وان عزیزان رو به بی‌سو کرده‌اند\nهر کبوتر می‌پرد در مذهبی / وین کبوتر جانب بی‌جانبی\nما نه مرغان هوا نه خانگی / دانهٔ ما دانهٔ بی‌دانگی\nزان فراخ آمد چنین روزی ما / که دریدن شد قبادوزی ما",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5019",
        "title": "بخش ۱۹ - سبب آنک فرجی را نام فرجی نهادند از اول",
        "content": "صوفیی بدرید جبه در حرج / پیشش آمد بعد به دریدن فرج\nکرد نام آن دریده فرجی / این لقب شد فاش زان مرد نجی\nاین لقب شد فاش و صافش شیخ برد / ماند اندر طبع خلقان حرف درد\nهم‌چنین هر نام صافی داشتست / اسم را چون دردیی بگذاشتست\nهر که گل خوارست دردی را گرفت / رفت صوفی سوی صافی ناشکفت\nگفت لابد درد را صافی بود / زین دلالت دل به صفوت می‌رود\nدرد عسر افتاد و صافش یسر او / صاف چون خرما و دردی بسر او\nیسر با عسرست هین آیس مباش / راه داری زین ممات اندر معاش\nروح خواهی جبه بشکاف ای پسر / تا از آن صفوت برآری زود سر\nهست صوفی آنک شد صفوت‌طلب / نه از لباس صوف و خیاطی و دب\nصوفیی گشته به پیش این لئام / الخیاطه واللواطه والسلام\nبر خیال آن صفا و نام نیک / رنگ پوشیدن نکو باشد ولیک\nبر خیالش گر روی تا اصل او / نی چو عباد خیال تو به تو\nدور باش غیرتت آمد خیال / گرد بر گرد سراپردهٔ جمال\nبسته هر جوینده را که راه نیست / هر خیالش پیش می‌آید بیست\nجز مگر آن تیزکوش تیزهوش / کش بود از جیش نصرتهاش جوش\nنجهد از تخییلها نی شه شود / تیر شه بنماید آنگه ره شود\nاین دل سرگشته را تدبیر بخش / وین کمانهای دوتو را تیر بخش\nجرعه‌ای بر ریختی زان خفیه جام / بر زمین خاک من کاس الکرام\nهست بر زلف و رخ از جرعه‌ش نشان / خاک را شاهان همی‌لیسند از آن\nجرعه حسنست اندر خاک گش / که به صد دل روز و شب می‌بوسیش\nجرعه خاک آمیز چون مجنون کند / مر ترا تا صاف او خود چون کند\nهر کسی پیش کلوخی جامه‌چاک / که آن کلوخ از حسن آمد جرعه‌ناک\nجرعه‌ای بر ماه و خورشید و حمل / جرعه‌ای بر عرش و کرسی و زحل\nجرعه گوییش ای عجب یا کیمیا / که ز اسیبش بود چندین بها\nجد طلب آسیب او ای ذوفنون / لا یمس ذاک الا المطهرون\nجرعه‌ای بر زر و بر لعل و درر / جرعه‌ای بر خمر و بر نقل و ثمر\nجرعه‌ای بر روی خوبان لطاف / تا چگونه باشد آن راواق صاف\nچون همی مالی زبان را اندرین / چون شوی چون بینی آن را بی ز طین\nچونک وقت مرگ آن جرعهٔ صفا / زین کلوخ تن به مردن شد جدا\nآنچ می‌ماند کنی دفنش تو زود / این چنین زشتی بدان چون گشته بود\nجان چو بی این جیفه بنماید جمال / من نتانم گفت لطف آن وصال\nمه چو بی‌این ابر بنماید ضیا / شرح نتوان کرد زان کار و کیا\nحبذا آن مطبخ پر نوش و قند / کین سلاطین کاسه‌لیسان ویند\nحبذا آن خرمن صحرای دین / که بود هر خرمن آن را دانه‌چین\nحبذا دریای عمر بی‌غمی / که بود زو هفت دریا شب‌نمی\nجرعه‌ای چون ریخت ساقی الست / بر سر این شوره خاک زیردست\nجوش کرد آن خاک و ما زان جوششیم / جرعهٔ دیگر که بس بی‌کوششیم\nگر روا بد ناله کردم از عدم / ور نبود این گفتنی نک تن زدم\nاین بیان بط حرص منثنیست / از خلیل آموز که آن بط کشتنیست\nهست در بط غیر این بس خیر و شر / ترسم از فوت سخنهای دگر",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5020",
        "title": "بخش ۲۰ - صفت طاوس و طبع او و سبب کشتن ابراهیم علیه‌السلام او را",
        "content": "آمدیم اکنون به طاوس دورنگ / کو کند جلوه برای نام و ننگ\nهمت او صید خلق از خیر و شر / وز نتیجه و فایدهٔ آن بی‌خبر\nبی‌خبر چون دام می‌گیرد شکار / دام را چه علم از مقصود کار\nدام را چه ضر و چه نفع از گرفت / زین گرفت بیهده‌ش دارم شگفت\nای برادر دوستان افراشتی / با دو صد دلداری و بگذاشتی\nکارت این بودست از وقت ولاد / صید مردم کردن از دام وداد\nزان شکار و انبهی و باد و بود / دست در کن هیچ یابی تار و پود\nبیشتر رفتست و بیگاهست روز / تو به جد در صید خلقانی هنوز\nآن یکی می‌گیر و آن می‌هل ز دام / وین دگر را صید می‌کن چون لام\nباز این را می‌هل و می‌جو دگر / اینت لعب کودکان بی‌خبر\nشب شود در دام تو یک صید نی / دام بر تو جز صداع و قید نی\nپس تو خود را صید می‌کردی به دام / که شدی محبوس و محرومی ز کام\nدر زمانه صاحب دامی بود / هم‌چو ما احمق که صید خود کند\nچون شکار خوک آمد صید عام / رنج بی‌حد لقمه خوردن زو حرام\nآنک ارزد صید را عشقست و بس / لیک او کی گنجد اندر دام کس\nتو مگر آیی و صید او شوی / دام بگذاری به دام او روی\nعشق می‌گوید به گوشم پست پست / صید بودن خوش‌تر از صیادیست\nگول من کن خویش را و غره شو / آفتابی را رها کن ذره شو\nبر درم ساکن شو و بی‌خانه باش / دعوی شمعی مکن پروانه باش\nتا ببینی چاشنی زندگی / سلطنت بینی نهان در بندگی\nنعل بینی بازگونه در جهان / تخته‌بندان را لقب گشته شهان\nبس طناب اندر گلو و تاج دار / بر وی انبوهی که اینک تاجدار\nهم‌چو گور کافران بیرون حلل / اندرون قهر خدا عز و جل\nچون قبور آن را مجصص کرده‌اند / پردهٔ پندار پیش آورده‌اند\nطبع مسکینت مجصص از هنر / هم‌چو نخل موم بی‌برگ و ثمر",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5021",
        "title": "بخش ۲۱ - در بیان آنک لطف حق را همه کس داند و قهر حق را همه کس داند",
        "content": "گفت درویشی به درویشی که تو / چون بدیدی حضرت حق را بگو\nگفت بی‌چون دیدم اما بهر قال / بازگویم مختصر آن را مثال\nدیدمش سوی چپ او آذری / سوی دست راست جوی کوثری\nسوی چپش بس جهان‌سوز آتشی / سوی دست راستش جوی خوشی\nسوی آن آتش گروهی برده دست / بهر آن کوثر گروهی شاد و مست\nلیک لعب بازگونه بود سخت / پیش پای هر شقی و نیکبخت\nهر که در آتش همی رفت و شرر / از میان آب بر می‌کرد سر\nهر که سوی آب می‌رفت از میان / او در آتش یافت می‌شد در زمان\nهر که سوی راست شد و آب زلال / سر ز آتش بر زد از سوی شمال\nوانک شد سوی شمال آتشین / سر برون می‌کرد از سوی یمین\nکم کسی بر سر این مضمر زدی / لاجرم کم کس در آن آتش شدی\nجز کسی که بر سرش اقبال ریخت / کو رها کرد آب و در آتش گریخت\nکرده ذوق نقد را معبود خلق / لاجرم زین لعب مغبون بود خلق\nجوق‌جوق وصف صف از حرص و شتاب / محترز ز آتش گریزان سوی آب\nلاجرم ز آتش برآوردند سر / اعتبارالاعتبار ای بی‌خبر\nبانگ می‌زد آتش ای گیجان گول / من نیم آتش منم چشمهٔ قبول\nچشم‌بندی کرده‌اند ای بی‌نظر / در من آی و هیچ مگریز از شرر\nای خلیل اینجا شرار و دود نیست / جز که سحر و خدعهٔ نمرود نیست\nچون خلیل حق اگر فرزانه‌ای / آتش آب تست و تو پروانه‌ای\nجان پروانه همی‌دارد ندا / کای دریغا صد هزارم پر بدی\nتا همی سوزید ز آتش بی‌امان / کوری چشم و دل نامحرمان\nبر من آرد رحم جاهل از خری / من برو رحم آرم از بینش‌وری\nخاصه این آتش که جان آبهاست / کار پروانه به عکس کار ماست\nاو ببینند نور و در ناری رود / دل ببیند نار و در نوری شود\nاین چنین لعب آمد از رب جلیل / تا ببینی کیست از آل خلیل\nآتشی را شکل آبی داده‌اند / واندر آتش چشمه‌ای بگشاده‌اند\nساحری صحن برنجی را به فن / صحن پر کرمی کند در انجمن\nخانه را او پر ز کزدمها نمود / از دم سحر و خود آن کزدم نبود\nچونک جادو می‌نماید صد چنین / چون بود دستان جادوآفرین\nلاجرم از سحر یزدان قرن قرن / اندر افتادند چون زن زیر پهن\nساحرانشان بنده بودند و غلام / اندر افتادند چون صعوه به دام\nهین بخوان قرآن ببین سحر حلال / سرنگونی مکرهای کالجبال\nمن نیم فرعون کایم سوی نیل / سوی آتش می‌روم من چون خلیل\nنیست آتش هست آن ماء معین / وآن دگر از مکر آب آتشین\nپس نکو گفت آن رسول خوش‌جواز / ذره‌ای عقلت به از صوم و نماز\nزانک عقلت جوهرست این دو عرض / این دو در تکمیل آن شد مفترض\nتا جلا باشد مر آن آیینه را / که صفا آید ز طاعت سینه را\nلیک گر آیینه از بن فاسدست / صیقل او را دیر باز آرد به دست\nوان گزین آیینه که خوش مغرس است / اندکی صیقل گری آن را بس است",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5022",
        "title": "بخش ۲۲ - تفاوت عقول در اصل فطرت خلاف معتزله کی ایشان گویند در اصل ",
        "content": "این تفاوت عقلها را نیک دان / در مراتب از زمین تا آسمان\nهست عقلی هم‌چو قرص آفتاب / هست عقلی کمتر از زهره و شهاب\nهست عقلی چون چراغی سرخوشی / هست عقلی چون ستارهٔ آتشی\nزانک ابر از پیش آن چون وا جهد / نور یزدان‌بین خردها بر دهد\nعقل جزوی عقل را بدنام کرد / کام دنیا مرد را بی‌کام کرد\nآن ز صیدی حسن صیادی بدید / وین ز صیادی غم صیدی کشید\nآن ز خدمت ناز مخدومی بیافت / وآن ز مخدومی ز راه عز بتافت\nآن ز فرعونی اسیر آب شد / وز اسیری سبط صد سهراب شد\nلعب معکوسست و فرزین‌بند سخت / حیله کم کن کار اقبالست و بخت\nبر حیال و حیله کم تن تار را / که غنی ره کم دهد مکار را\nمکر کن در راه نیکو خدمتی / تا نبوت یابی اندر امتی\nمکر کن تا وا رهی از مکر خود / مکر کن تا فرد گردی از جسد\nمکر کن تا کمترین بنده شوی / در کمی رفتی خداونده شوی\nروبهی و خدمت ای گرگ کهن / هیچ بر قصد خداوندی مکن\nلیک چون پروانه در آتش بتاز / کیسه‌ای زان بر مدوز و پاک باز\nزور را بگذار و زاری را بگیر / رحم سوی زاری آید ای فقیر\nزاری مضطر تشنه معنویست / زاری سرد دروغ آن غویست\nگریهٔ اخوان یوسف حیلتست / که درونشان پر ز رشک و علتست",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5023",
        "title": "بخش ۲۳ - حکایت آن اعرابی کی سگ او از گرسنگی می‌مرد و انبان او پر ن",
        "content": "آن سگی می‌مرد و گریان آن عرب / اشک می‌بارید و می‌گفت ای کرب\nسایلی بگذشت و گفت این گریه چیست / نوحه و زاری تو از بهر کیست\nگفت در ملکم سگی بد نیک‌خو / نک همی‌میرد میان راه او\nروز صیادم بد و شب پاسبان / تیزچشم و صیدگیر و دزدران\nگفت رنجش چیست زخمی خورده است / گفت جوع الکلب زارش کرده است\nگفت صبری کن برین رنج و حرض / صابران را فضل حق بخشد عوض\nبعد از آن گفتش کای سالار حر / چیست اندر دستت این انبان پر\nگفت نان و زاد و لوت دوش من / می‌کشانم بهر تقویت بدن\nگفت چون ندهی بدان سگ نان و زاد / گفت تا این حد ندارم مهر و داد\nدست ناید بی‌درم در راه نان / لیک هست آب دو دیده رایگان\nگفت خاکت بر سر ای پر باد مشک / که لب نان پیش تو بهتر ز اشک\nاشک خونست و به غم آبی شده / می‌نیرزد خاک خون بیهده\nکل خود را خوار کرد او چون بلیس / پارهٔ این کل نباشد جز خسیس\nمن غلام آنک نفروشد وجود / جز بدان سلطان با افضال و جود\nچون بگرید آسمان گریان شود / چون بنالد چرخ یا رب خوان شود\nمن غلام آن مس همت‌پرست / کو به غیر کیمیا نارد شکست\nدست اشکسته برآور در دعا / سوی اشکسته پرد فضل خدا\nگر رهایی بایدت زین چاه تنگ / ای برادر رو بر آذر بی‌درنگ\nمکر حق را بین و مکر خود بهل / ای ز مکرش مکر مکاران خجل\nچونک مکرت شد فنای مکر رب / برگشایی یک کمینی بوالعجب\nکه کمینهٔ آن کمین باشد بقا / تا ابد اندر عروج و ارتقا",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5024",
        "title": "بخش ۲۴ - در بیان آنک هیچ چشم بدی آدمی را چنان مهلک نیست کی چشم پسن",
        "content": "پر طاوست مبین و پای بین / تا که سؤ العین نگشاید کمین\nکه بلغزد کوه از چشم بدان / یزلقونک از نبی بر خوان بدان\nاحمد چون کوه لغزید از نظر / در میان راه بی‌گل بی‌مطر\nدر عجب درماند کین لغزش ز چیست / من نپندارم که این حالت تهیست\nتا بیامد آیت و آگاه کرد / کان ز چشم بد رسیدت وز نبرد\nگر بدی غیر تو در دم لا شدی / صید چشم و سخرهٔ افنا شدی\nلیک آمد عصمتی دامن‌کشان / وین که لغزیدی بد از بهر نشان\nعبرتی گیر اندر آن که کن نگاه / برگ خود عرضه مکن ای کم ز کاه",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5025",
        "title": "بخش ۲۵ - تفسیر و ان یکاد الذین کفروا لیزلقونک بابصارهم الایه",
        "content": "یا رسول‌الله در آن نادی کسان / می‌زنند از چشم بد بر کرکسان\nاز نظرشان کلهٔ شیر عرین / وا شکافد تا کند آن شیر انین\nبر شتر چشم افکند هم‌چون حمام / وانگهان بفرستد اندر پی غلام\nکه برو از پیه این اشتر بخر / بیند اشتر را سقط او راه بر\nسر بریده از مرض آن اشتری / کو بتگ با اسب می‌کردی مری\nکز حسد وز چشم بد بی‌هیچ شک / سیر و گردش را بگرداند فلک\nآب پنهانست و دولاب آشکار / لیک در گردش بود آب اصل کار\nچشم نیکو شد دوای چشم بد / چشم بد را لا کند زیر لگد\nسبق رحمت‌راست و او از رحمتست / چشم بد محصول قهر و لعنتست\nرحمتش بر نقمتش غالب شود / چیره زین شد هر نبی بر ضد خود\nکو نتیجهٔ رحمتست و ضد او / از نتیجهٔ قهر بود آن زشت‌رو\nحرص بط یکتاست این پنجاه تاست / حرص شهوت مار و منصب اژدهاست\nحرص بط از شهوت حلقست و فرج / در ریاست بیست چندانست درج\nاز الوهیت زند در جاه لاف / طامع شرکت کجا باشد معاف\nزلت آدم ز اشکم بود و باه / وآن ابلیس از تکبر بود و جاه\nلاجرم او زود استغفار کرد / وآن لعین از توبه استکبار کرد\nحرص حلق و فرج هم خود بدرگیست / لیک منصب نیست آن اشکستگیست\nبیخ و شاخ این ریاست را اگر / باز گویم دفتری باید دگر\nاسپ سرکش را عرب شیطانش خواند / نی ستوری را که در مرعی بماند\nشیطنت گردن کشی بد در لغت / مستحق لعنت آمد این صفت\nصد خورنده گنجد اندر گرد خوان / دو ریاست‌جو نگنجد در جهان\nآن نخواهد کین بود بر پشت خاک / تا ملک بکشد پدر را ز اشتراک\nآن شنیدستی که الملک عقیم / قطع خویشی کرد ملکت‌جو ز بیم\nکه عقیمست و ورا فرزند نیست / هم‌چو آتش با کسش پیوند نیست\nهر چه یابد او بسوزد بر درد / چون نیابد هیچ خود را می‌خورد\nهیچ شو وا ره تو از دندان او / رحم کم جو از دل سندان او\nچونک گشتی هیچ از سندان مترس / هر صباح از فقر مطلق گیر درس\nهست الوهیت ردای ذوالجلال / هر که در پوشد برو گردد وبال\nتاج از آن اوست آن ما کمر / وای او کز حد خود دارد گذر\nفتنهٔ تست این پر طاووسیت / که اشتراکت باید و قدوسیت",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5026",
        "title": "بخش ۲۶ - قصهٔ آن حکیم کی دید طاوسی را کی پر زیبای خود را می‌کند به",
        "content": "پر خود می‌کند طاوسی به دشت / یک حکیمی رفته بود آنجا بگشت\nگفت طاوسا چنین پر سنی / بی‌دریغ از بیخ چون برمی‌کنی\nخود دلت چون می‌دهد تا این حلل / بر کنی اندازیش اندر وحل\nهر پرت را از عزیزی و پسند / حافظان در طی مصحف می‌نهند\nبهر تحریک هوای سودمند / از پر تو بادبیزن می‌کنند\nاین چه ناشکری و چه بی‌باکیست / تو نمی‌دانی که نقاشش کیست\nیا همی‌دانی و نازی می‌کنی / قاصدا قلع طرازی می‌کنی\nای بسا نازا که گردد آن گناه / افکند مر بنده را از چشم شاه\nناز کردن خوشتر آید از شکر / لیک کم خایش که دارد صد خطر\nایمن آبادست آن راه نیاز / ترک نازش گیر و با آن ره بساز\nای بسا نازآوری زد پر و بال / آخر الامر آن بر آن کس شد وبال\nخوشی ناز ار دمی بفرازدت / بیم و ترس مضمرش بگدازدت\nوین نیاز ار چه که لاغر می‌کند / صدر را چون بدر انور می‌کند\nچون ز مرده زنده بیرون می‌کشد / هر که مرده گشت او دارد رشد\nچون ز زنده مرده بیرون می‌کند / نفس زنده سوی مرگی می‌تند\nمرده شو تا مخرج الحی الصمد / زنده‌ای زین مرده بیرون آورد\nدی شوی بینی تو اخراج بهار / لیل گردی بینی ایلاج نهار\nبر مکن آن پر که نپذیرد رفو / روی مخراش از عزا ای خوب‌رو\nآنچنان رویی که چون شمس ضحاست / آنچنان رخ را خراشیدن خطاست\nزخم ناخن بر چنان رخ کافریست / که رخ مه در فراق او گریست\nیا نمی‌بینی تو روی خویش را / ترک کن خوی لجاج اندیش را",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5027",
        "title": "بخش ۲۷ - در بیان آنک صفا و سادگی نفس مطمنه از فکرتها مشوش شود چنان",
        "content": "روی نفس مطمئنه در جسد / زخم ناخنهای فکرت می‌کشد\nفکرت بد ناخن پر زهر دان / می‌خراشد در تعمق روی جان\nتا گشاید عقدهٔ اشکال را / در حدث کردست زرین بیل را\nعقده را بگشاده گیر ای منتهی / عقدهٔ سختست بر کیسهٔ تهی\nدز گشاد عقده‌ها گشتی تو پیر / عقدهٔ چندی دگر بگشاده گیر\nعقده‌ای که آن بر گلوی ماست سخت / که بدانی که خسی یا نیک‌بخت\nحل این اشکال کن گر آدمی / خرج این کن دم اگر آدم‌دمی\nحد اعیان و عرض دانسته گیر / حد خود را دان که نبود زین گزیر\nچون بدانی حد خود زین حدگریز / تا به بی‌حد در رسی ای خاک‌بیز\nعمر در محمول و در موضوع رفت / بی‌بصیرت عمر در مسموع رفت\nهر دلیلی بی‌نتیجه و بی‌اثر / باطل آمد در نتیجهٔ خود نگر\nجز به مصنوعی ندیدی صانعی / بر قیاس اقترانی قانعی\nمی‌فزاید در وسایط فلسفی / از دلایل باز برعکسش صفی\nاین گریزد از دلیل و از حجاب / از پی مدلول سر برده به جیب\nگر دخان او را دلیل آتشست / بی‌دخان ما را در آن آتش خوشست\nخاصه این آتش که از قرب ولا / از دخان نزدیک‌تر آمد به ما\nپس سیه‌کاری بود رفتن ز جان / بهر تخییلات جان سوی دخان",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5028",
        "title": "بخش ۲۸ - در بیان قول رسول علیه‌السلام لا رهبانیة فی‌الاسلام",
        "content": "بر مکن پر را و دل بر کن ازو / زانک شرط این جهاد آمد عدو\nچون عدو نبود جهاد آمد محال / شهوتت نبود نباشد امتثال\nصبر نبود چون نباشد میل تو / خصم چون نبود چه حاجت حیل تو\nهین مکن خود را خصی رهبان مشو / زانک عفت هست شهوت را گرو\nبی‌هوا نهی از هوا ممکن نبود / غازیی بر مردگان نتوان نمود\nانفقوا گفتست پس کسپی بکن / زانک نبود خرج بی‌دخل کهن\nگر چه آورد انفقوا را مطلق او / تو بخوان که اکسبوا ثم انفقوا\nهم‌چنان چون شاه فرمود اصبروا / رغبتی باید کزان تابی تو رو\nپس کلوا از بهر دام شهوتست / بعد از آن لاتسرفوا آن عفتست\nچونک محمول به نبود لدیه / نیست ممکن بود محمول علیه\nچونک رنج صبر نبود مر ترا / شرط نبود پس فرو ناید جزا\nحبذا آن شرط و شادا آن جزا / آن جزای دل‌نواز جان‌فزا",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5029",
        "title": "بخش ۲۹ - در بیان آنک ثواب عمل عاشق از حق هم حق است",
        "content": "عاشقان را شادمانی و غم اوست / دست‌مزد و اجرت خدمت هم اوست\nغیر معشوق ار تماشایی بود / عشق نبود هرزه سودایی بود\nعشق آن شعله‌ست کو چون بر فروخت / هرچه جز معشوق باقی جمله سوخت\nتیغ لا در قتل غیر حق براند / در نگر زان پس که بعد لا چه ماند\nماند الا الله باقی جمله رفت / شاد باش ای عشق شرکت‌سوز زفت\nخود همو بود آخرین و اولین / شرک جز از دیدهٔ احول مبین\nای عجب حسنی بود جز عکس آن / نیست تن را جنبشی از غیر جان\nآن تنی را که بود در جان خلل / خوش نگردد گر بگیری در عسل\nاین کسی داند که روزی زنده بود / از کف این جان جان جامی ربود\nوانک چشم او ندیدست آن رخان / پیش او جانست این تف دخان\nچون ندید او عمر عبدالعزیز / پیش او عادل بود حجاج نیز\nچون ندید او مار موسی را ثبات / در حبال سحر پندارد حیات\nمرغ کو ناخورده است آب زلال / اندر آب شور دارد پر و بال\nجز به ضد ضد را همی نتوان شناخت / چون ببیند زخم بشناسد نواخت\nلاجرم دنیا مقدم آمدست / تا بدانی قدر اقلیم الست\nچون ازینجا وا رهی آنجا روی / در شکرخانهٔ ابد شاکر شوی\nگویی آنجا خاک را می‌بیختم / زین جهان پاک می‌بگریختم\nای دریغا پیش ازین بودیم اجل / تا عذابم کم بدی اندر وجل",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5030",
        "title": "بخش ۳۰ - در تفسیر قول رسول علیه‌السلام ما مات من مات الا و تمنی ان",
        "content": "زین بفرمودست آن آگه رسول / که هر آنک مرد و کرد از تن نزول\nنبود او را حسرت نقلان و موت / لیک باشد حسرت تقصیر و فوت\nهر که میرد خود تمنی باشدش / که بدی زین پیش نقل مقصدش\nگر بود بد تا بدی کمتر بدی / ور تقی تا خانه زوتر آمدی\nگوید آن بد بی‌خبر می‌بوده‌ام / دم به دم من پرده می‌افزوده‌ام\nگر ازین زودتر مرا معبر بدی / این حجاب و پرده‌ام کمتر بدی\nاز حریصی کم دران روی قنوع / وز تکبر کم دران چهرهٔ خشوع\nهم‌چنین از بخل کم در روی جود / وز بلیسی چهرهٔ خوب سجود\nبر مکن آن پر خلد آرای را / بر مکن آن پر ره‌پیمای را\nچون شنید این پند در وی بنگریست / بعد از آن در نوحه آمد می‌گریست\nنوحه و گریهٔ دراز دردمند / هر که آنجا بود بر گریه‌ش فکند\nوآنک می‌پرسید پر کندن ز چیست / بی‌جوابی شد پشیمان می‌گریست\nکز فضولی من چرا پرسیدمش / او ز غم پر بود شورانیدمش\nمی‌چکید از چشم تر بر خاک آب / اندر آن هر قطره مدرج صد جواب\nگریهٔ با صدق بر جانها زند / تا که چرخ و عرش را گریان کند\nعقل و دلها بی‌گمان عرشی‌اند / در حجاب از نور عرشی می‌زیند",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5031",
        "title": "بخش ۳۱ - در بیان آنک عقل و روح در آب و گل محبوس‌اند هم‌چون هاروت و",
        "content": "هم‌چو هاروت و چو ماروت آن دو پاک / بسته‌اند اینجا به چاه سهمناک\nعالم سفلی و شهوانی درند / اندرین چه گشته‌اند از جرم‌بند\nسحر و ضد سحر را بی‌اختیار / زین دو آموزند نیکان و شرار\nلیک اول پند بدهندش که هین / سحر را از ما میاموز و مچین\nما بیاموزیم این سحر ای فلان / از برای ابتلا و امتحان\nکه امتحان را شرط باشد اختیار / اختیاری نبودت بی‌اقتدار\nمیلها هم‌چون سگان خفته‌اند / اندریشان خیر و شر بنهفته‌اند\nچونک قدرت نیست خفتند این رده / هم‌چو هیزم‌پاره‌ها و تن‌زده\nتا که مرداری در آید در میان / نفخ صور حرص کوبد بر سگان\nچون در آن کوچه خری مردار شد / صد سگ خفته بدان بیدار شد\nحرصهای رفته اندر کتم غیب / تاختن آورد سر بر زد ز جیب\nموبه موی هر سگی دندان شده / وز برای حیله دم جنبان شده\nنیم زیرش حیله بالا آن غضب / چون ضعیف آتش که یابد او حطب\nشعله شعله می‌رسد از لامکان / می‌رود دود لهب تا آسمان\nصد چنین سگ اندرین تن خفته‌اند / چون شکاری نیستشان بنهفته‌اند\nیا چو بازانند و دیده دوخته / در حجاب از عشق صیدی سوخته\nتا کله بردارد و بیند شکار / آنگهان سازد طواف کوهسار\nشهوت رنجور ساکن می‌بود / خاطر او سوی صحت می‌رود\nچون ببیند نان و سیب و خربزه / در مصاف آید مزه و خوف بزه\nگر بود صبار دیدن سود اوست / آن تهیج طبع سستش را نکوست\nور نباشد صبر پس نادیده به / تیر دور اولی ز مرد بی‌زره",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5032",
        "title": "بخش ۳۲ - جواب گفتن طاوس آن سایل را",
        "content": "چون ز گریه فارغ آمد گفت رو / که تو رنگ و بوی را هستی گرو\nآن نمی‌بینی که هر سو صد بلا / سوی من آید پی این بالها\nای بسا صیاد بی‌رحمت مدام / بهر این پرها نهد هر سوم دام\nچند تیرانداز بهر بالها / تیر سوی من کشد اندر هوا\nچون ندارم زور و ضبط خویشتن / زین قضا و زین بلا و زین فتن\nآن به آید که شوم زشت و کریه / تا بوم آمن درین کهسار و تیه\nاین سلاح عجب من شد ای فتی / عجب آرد معجبان را صد بلا",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5033",
        "title": "بخش ۳۳ - بیان آنک هنرها و زیرکیها و مال دنیا هم‌چون پرهای طاوس عدو",
        "content": "پس هنر آمد هلاکت خام را / کز پی دانه نبیند دام را\nاختیار آن را نکو باشد که او / مالک خود باشد اندر اتقوا\nچون نباشد حفظ و تقوی زینهار / دور کن آلت بینداز اختیار\nجلوه‌گاه و اختیارم آن پرست / بر کنم پر را که در قصد سرست\nنیست انگارد پر خود را صبور / تا پرش در نفکند در شر و شور\nپس زیانش نیست پر گو بر مکن / گر رسد تیری به پیش آرد مجن\nلیک بر من پر زیبا دشمنیست / چونک از جلوه‌گری صبریم نیست\nگر بدی صبر و حفاظم راه‌بر / بر فزودی ز اختیارم کر و فر\nهم‌چو طفلم یا چو مست اندر فتن / نیست لایق تیغ اندر دست من\nگر مرا عقلی بدی و منزجر / تیغ اندر دست من بودی ظفر\nعقل باید نورده چون آفتاب / تا زند تیغی که نبود جز صواب\nچون ندارم عقل تابان و صلاح / پس چرا در چاه نندازم سلاح\nدر چه اندازم کنون تیغ و مجن / کین سلاح خصم من خواهد شدن\nچون ندارم زور و یاری و سند / تیغم او بستاند و بر من زند\nرغم این نفس وقیحه‌خوی را / که نپوشد رو خراشم روی را\nتا شود کم این جمال و این کمال / چون نماند رو کم افتم در وبال\nچون بدین نیت خراشم بزه نیست / که به زخم این روی را پوشیدنیست\nگر دلم خوی ستیری داشتی / روی خوبم جز صفا نفراشتی\nچون ندیدم زور و فرهنگ و صلاح / خصم دیدم زود بشکستم سلاح\nتا نگردد تیغ من او را کمال / تا نگردد خنجرم بر من وبال\nمی‌گریزم تا رگم جنبان بود / کی فرار از خویشتن آسان بود\nآنک از غیری بود او را فرار / چون ازو ببرید گیرد او قرار\nمن که خصمم هم منم اندر گریز / تا ابد کار من آمد خیزخیز\nنه به هندست آمن و نه در ختن / آنک خصم اوست سایهٔ خویشتن",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5034",
        "title": "بخش ۳۴ - در صفت آن بی‌خودان کی از شر خود و هنر خود آمن شده‌اند کی ",
        "content": "چون فناش از فقر پیرایه شود / او محمدوار بی‌سایه شود\nفقر فخری را فنا پیرایه شد / چون زبانهٔ شمع او بی‌سایه شد\nشمع جمله شد زبانه پا و سر / سایه را نبود بگرد او گذر\nموم از خویش و ز سایه در گریخت / در شعاع از بهر او کی شمع ریخت\nگفت او بهر فنایت ریختم / گفت من هم در فنا بگریختم\nاین شعاع باقی آمد مفترض / نه شعاع شمع فانی عرض\nشمع چون در نار شد کلی فنا / نه اثر بینی ز شمع و نه ضیا\nهست اندر دفع ظلمت آشکار / آتش صورت به مومی پایدار\nبرخلاف موم شمع جسم کان / تا شود کم گردد افزون نور جان\nاین شعاع باقی و آن فانیست / شمع جان را شعلهٔ ربانیست\nاین زبانهٔ آتشی چون نور بود / سایهٔ فانی شدن زو دور بود\nابر را سایه بیفتد در زمین / ماه را سایه نباشد همنشین\nبی‌خودی بی‌ابریست ای نیک‌خواه / باشی اندر بی‌خودی چون قرص ماه\nباز چون ابری بیاید رانده / رفت نور از مه خیالی مانده\nاز حجاب ابر نورش شد ضعیف / کم ز ماه نو شد آن بدر شریف\nمه خیالی می‌نماید ز ابر و گرد / ابر تن ما را خیال‌اندیش کرد\nلطف مه بنگر که این هم لطف اوست / که بگفت او ابرها ما را عدوست\nمه فراغت دارد از ابر و غبار / بر فراز چرخ دارد مه مدار\nابر ما را شد عدو و خصم جان / که کند مه را ز چشم ما نهان\nحور را این پرده زالی می‌کند / بدر را کم از هلالی می‌کند\nماه ما را در کنار عز نشاند / دشمن ما را عدوی خویش خواند\nتاب ابر و آب او خود زین مهست / هر که مه خواند ابر را بس گمرهست\nنور مه بر ابر چون منزل شدست / روی تاریکش ز مه مبدل شدست\nگرچه همرنگ مهست و دولتیست / اندر ابر آن نور مه عاریتیست\nدر قیامت شمس و مه معزول شد / چشم در اصل ضیا مشغول شد\nتا بداند ملک را از مستعار / وین رباط فانی از دارالقرار\nدایه عاریه بود روزی سه چار / مادرا ما را تو گیر اندر کنار\nپر من ابرست و پرده‌ست و کثیف / ز انعکاس لطف حق شد او لطیف\nبر کنم پر را و حسنش را ز راه / تا ببینم حسن مه را هم ز ماه\nمن نخواهم دایه مادر خوشترست / موسی‌ام من دایهٔ من مادرست\nمن نخواهم لطف مه از واسطه / که هلاک قوم شد این رابطه\nیا مگر ابری شود فانی راه / تا نگردد او حجاب روی ماه\nصورتش بنماید او در وصف لا / هم‌چو جسم انبیا و اولیا\nآنچنان ابری نباشد پرده‌بند / پرده‌در باشد به معنی سودمند\nآن‌چنان که اندر صباح روشنی / قطره می‌بارید و بالا ابر نی\nمعجزهٔ پیغامبری بود آن سقا / گشته ابر از محو هم‌رنگ سما\nبود ابر و رفته از وی خوی ابر / این چنین گردد تن عاشق به صبر\nتن بود اما تنی گم گشته زو / گشته مبدل رفته از وی رنگ و بو\nپر پی غیرست و سر از بهر من / خانهٔ سمع و بصر استون تن\nجان فدا کردن برای صید غیر / کفر مطلق دان و نومیدی ز خیر\nهین مشو چون قند پیش طوطیان / بلک زهری شو شو آمن از زیان\nیا برای شادباشی در خطاب / خویش چون مردار کن پی کلاب\nپس خضر کشتی برای این شکست / تا که آن کشتی ز غاصب باز رست\nفقر فخری بهر آن آمد سنی / تا ز طماعان گریزم در غنی\nگنجها را در خرابی زان نهند / تا ز حرص اهل عمران وا رهند\nپر نتانی کند رو خلوت گزین / تا نگردی جمله خرج آن و این\nزآنک تو هم لقمه‌ای هم لقمه‌خوار / آکل و ماکولی ای جان هوش‌دار",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5035",
        "title": "بخش ۳۵ - در بیان آنک ما سوی الله هر چیزی آکل و ماکولست هم‌چون آن م",
        "content": "مرغکی اندر شکار کرم بود / گربه فرصت یافت او را در ربود\nآکل و ماکول بود و بی‌خبر / در شکار خود ز صیادی دگر\nدزد گرچه در شکار کاله‌ایست / شحنه با خصمانش در دنباله‌ایست\nعقل او مشغول رخت و قفل و در / غافل از شحنه‌ست و از آه سحر\nاو چنان غرقست در سودای خود / غافلست از طالب و جویای خود\nگر حشیش آب و هوایی می‌خورد / معدهٔ حیوانش در پی می‌چرد\nآکل و ماکول آمد آن گیاه / هم‌چنین هر هستیی غیر اله\nو هو یطعمکم و لا یطعم چو اوست / نیست حق ماکول و آکل لحم و پوست\nآکل و ماکول کی ایمن بود / ز آکلی که اندر کمین ساکن بود\nامن ماکولان جذوب ماتمست / رو بدان درگاه کو لا یطعم است\nهر خیالی را خیالی می‌خورد / فکر آن فکر دگر را می‌چرد\nتو نتانی کز خیالی وا رهی / یا بخسپی که از آن بیرون جهی\nفکر زنبورست و آن خواب تو آب / چون شوی بیدار باز آید ذباب\nچند زنبور خیالی در پرد / می‌کشد این سو و آن سو می‌برد\nکمترین آکلانست این خیال / وآن دگرها را شناسد ذوالجلال\nهین گریز از جوق اکال غلیظ / سوی او که گفت ما ایمت حفیظ\nیا به سوی آن که او آن حفظ یافت / گر نتانی سوی آن حافظ شتافت\nدست را مسپار جز در دست پیر / حق شدست آن دست او را دستگیر\nپیر عقلت کودکی خو کرده است / از جوار نفس که اندر پرده است\nعقل کامل را قرین کن با خرد / تا که باز آید خرد زان خوی بد\nچونک دست خود به دست او نهی / پس ز دست آکلان بیرون جهی\nدست تو از اهل آن بیعت شود / که یدالله فوق ایدیهم بود\nچون بدادی دست خود در دست پیر / پیر حکمت که علیمست و خطیر\nکو نبی وقت خویشست ای مرید / تا ازو نور نبی آید پدید\nدر حدیبیه شدی حاضر بدین / وآن صحابهٔ بیعتی را هم‌قرین\nپس ز ده یار مبشر آمدی / هم‌چو زر ده‌دهی خالص شدی\nتا معیت راست آید زانک مرد / با کسی جفتست کو را دوست کرد\nاین جهان و آن جهان با او بود / وین حدیث احمد خوش‌خو بود\nگفت المرء مع محبوبه / لا یفک القلب من مطلوبه\nهر کجا دامست و دانه کم نشین / رو زبون‌گیرا زبون‌گیران ببین\nای زبون‌گیر زبونان این بدان / دست هم بالای دستست ای جوان\nتو زبونی و زبون‌گیر ای عجب / هم تو صید و صیدگیر اندر طلب\nبین ایدی خلفهم سدا مباش / که نبینی خصم را وآن خصم فاش\nحرص صیادی ز صیدی مغفلست / دلبریی می‌کند او بی‌دلست\nتو کم از مرغی مباش اندر نشید / بین ایدی خلف عصفوری بدید\nچون به نزد دانه آید پیش و پس / چند گرداند سر و رو آن نفس\nکای عجب پیش و پسم صیاد هست / تا کشم از بیم او زین لقمه دست\nتو ببین پس قصهٔ فجار را / پیش بنگر مرگ یار و جار را\nکه هلاکت دادشان بی‌آلتی / او قرین تست در هر حالتی\nحق شکنجه کرد و گرز و دست نیست / پس بدان بی‌دست حق داورکنیست\nآنک می‌گفتی اگر حق هست کو / در شکنجه او مقر می‌شد که هو\nآنک می‌گفت این بعیدست و عجیب / اشک می‌راند و همی گفت ای قریب\nچون فرار از دام واجب دیده است / دام تو خود بر پرت چفسیده است\nبر کنم من میخ این منحوس دام / از پی کامی نباشم طلخ‌کام\nدرخور عقل تو گفتم این جواب / فهم کن وز جست و جو رو بر متاب\nبسکل این حبلی که حرص است و حسد / یاد کن فی جیدها حبل مسد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5036",
        "title": "بخش ۳۶ - صفت کشتن خلیل علیه‌السلام زاغ را کی آن اشارت به قمع کدام ",
        "content": "این سخن را نیست پایان و فراغ / ای خلیل حق چرا کشتی تو زاغ\nبهر فرمان حکمت فرمان چه بود / اندکی ز اسرار آن باید نمود\nکاغ کاغ و نعرهٔ زاغ سیاه / دایما باشد به دنیا عمرخواه\nهم‌چو ابلیس از خدای پاک فرد / تا قیامت عمر تن درخواست کرد\nگفت انظرنی الی یوم الجزا / کاشکی گفتی که تبنا ربنا\nعمر بی توبه همه جان کندنست / مرگ حاضر غایب از حق بودنست\nعمر و مرگ این هر دو با حق خوش بود / بی‌خدا آب حیات آتش بود\nآن هم از تاثیر لعنت بود کو / در چنان حضرت همی‌شد عمرجو\nاز خدا غیر خدا را خواستن / ظن افزونیست و کلی کاستن\nخاصه عمری غرق در بیگانگی / در حضور شیر روبه‌شانگی\nعمر بیشم ده که تا پس‌تر روم / مهلم افزون کن که تا کمتر شوم\nتا که لعنت را نشانه او بود / بد کسی باشد که لعنت‌جو بود\nعمر خوش در قرب جان پروردنست / عمر زاغ از بهر سرگین خوردنست\nعمر بیشم ده که تا گه می‌خورم / دایم اینم ده که بس بدگوهرم\nگرنه گه خوارست آن گنده‌دهان / گویدی کز خوی زاغم وا رهان",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5037",
        "title": "بخش ۳۷ - مناجات",
        "content": "ای مبدل کرده خاکی را به زر / خاک دیگر را بکرده بوالبشر\nکار تو تبدیل اعیان و عطا / کار من سهوست و نسیان و خطا\nسهو و نسیان را مبدل کن به علم / من همه خلمم مرا کن صبر و حلم\nای که خاک شوره را تو نان کنی / وی که نان مرده را تو جان کنی\nای که جان خیره را رهبر کنی / وی که بی‌ره را تو پیغمبر کنی\nمی‌کنی جزو زمین را آسمان / می‌فزایی در زمین از اختران\nهر که سازد زین جهان آب حیات / زوترش از دیگران آید ممات\nدیدهٔ دل کو به گردون بنگریست / دید که اینجا هر دمی میناگریست\nقلب اعیانست و اکسیری محیط / ایتلاف خرقهٔ تن بی‌مخیط\nتو از آن روزی که در هست آمدی / آتشی یا بادی یا خاکی بدی\nگر بر آن حالت ترا بودی بقا / کی رسیدی مر ترا این ارتقا\nاز مبدل هستی اول نماند / هستی بهتر به جای آن نشاند\nهم‌چنین تا صد هزاران هستها / بعد یکدیگر دوم به ز ابتدا\nاز مبدل بین وسایط را بمان / کز وسایط دور گردی ز اصل آن\nواسطه هر جا فزون شد وصل جست / واسطه کم ذوق وصل افزونترست\nاز سبب‌دانی شود کم حیرتت / حیرت تو ره دهد در حضرتت\nاین بقاها از فناها یافتی / از فنااش رو چرا برتافتی\nزان فناها چه زیان بودت که تا / بر بقا چفسیده‌ای ای نافقا\nچون دوم از اولینت بهترست / پس فنا جو و مبدل را پرست\nصد هزاران حشر دیدی ای عنود / تاکنون هر لحظه از بدو وجود\nاز جماد بی‌خبر سوی نما / وز نما سوی حیات و ابتلا\nباز سوی عقل و تمییزات خوش / باز سوی خارج این پنج و شش\nتا لب بحر این نشان پایهاست / پس نشان پا درون بحر لاست\nزانک منزلهای خشکی ز احتیاط / هست دهها و وطنها و رباط\nباز منزلهای دریا در وقوف / وقت موج و حبس بی‌عرصه و سقوف\nنیست پیدا آن مراحل را سنام / نه نشانست آن منازل را نه نام\nهست صد چندان میان منزلین / آن طرف که از نما تا روح عین\nدر فناها این بقاها دیده‌ای / بر بقای جسم چون چفسیده‌ای\nهین بده ای زاغ این جان باز باش / پیش تبدیل خدا جانباز باش\nتازه می‌گیر و کهن را می‌سپار / که هر امسالت فزونست از سه پار\nگر نباشی نخل‌وار ایثار کن / کهنه بر کهنه نه و انبار کن\nکهنه و گندیده و پوسیده را / تحفه می‌بر بهر هر نادیده را\nآنک نو دید او خریدار تو نیست / صید حقست او گرفتار تو نیست\nهر کجا باشند جوق مرغ کور / بر تو جمع آیند ای سیلاب شور\nتا فزاید کوری از شورابها / زانک آب شور افزاید عمی\nاهل دنیا زان سبب اعمی‌دل‌اند / شارب شورابهٔ آب و گل‌اند\nشور می‌ده کور می‌خر در جهان / چون نداری آب حیوان در نهان\nبا چنین حالت بقا خواهی و یاد / هم‌چو زنگی در سیه‌رویی تو شاد\nدر سیاهی زنگی زان آسوده است / کو ز زاد و اصل زنگی بوده است\nآنک روزی شاهد و خوش‌رو بود / گر سیه‌گردد تدارک‌جو بود\nمرغ پرنده چو ماند در زمین / باشد اندر غصه و درد و حنین\nمرغ خانه بر زمین خوش می‌رود / دانه‌چین و شاد و شاطر می‌دود\nزآنک او از اصل بی‌پرواز بود / وآن دگر پرنده و پرواز بود",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5038",
        "title": "بخش ۳۸ - قال النبی علیه‌السلام ارحموا ثلاثا عزیز قوم ذل و غنی قوم ",
        "content": "گفت پیغامبر که رحم آرید بر / جان من کان غنیا فافتقر\nوالذی کان عزیزا فاحتقر / او صفیا عالما بین المضر\nگفت پیغامبر که با این سه گروه / رحم آرید ار ز سنگید و ز کوه\nآنک او بعد از رئیسی خوار شد / وآن توانگر هم که بی‌دینار شد\nوآن سوم آن عالمی که اندر جهان / مبتلی گردد میان ابلهان\nزانک از عزت به خواری آمدن / هم‌چو قطع عضو باشد از بدن\nعضو گردد مرده کز تن وا برید / نو بریده جنبد اما نی مدید\nهر که از جام الست او خورد پار / هستش امسال آفت رنج و خمار\nوآنک چون سگ ز اصل کهدانی بود / کی مرورا حرص سلطانی بود\nتوبه او جوید که کردست او گناه / آه او گوید که گم کردست راه",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5039",
        "title": "بخش ۳۹ - قصهٔ محبوس شدن آن آهوبچه در آخر خران و طعنهٔ آن خران ببر ",
        "content": "آهوی را کرد صیادی شکار / اندر آخر کردش آن بی‌زینهار\nآخری را پر ز گاوان و خران / حبس آهو کرد چون استمگران\nآهو از وحشت به هر سو می‌گریخت / او به پیش آن خران شب کاه ریخت\nاز مجاعت و اشتها هر گاو و خر / کاه را می‌خورد خوشتر از شکر\nگاه آهو می‌رمید از سو به سو / گه ز دود و گرد که می‌تافت رو\nهرکرا با ضد خود بگذاشتند / آن عقوبت را چو مرگ انگاشتند\nتا سلیمان گفت که آن هدهد اگر / هجر را عذری نگوید معتبر\nبکشمش یا خود دهم او را عذاب / یک عذاب سخت بیرون از حساب\nهان کدامست آن عذاب این معتمد / در قفس بودن به غیر جنس خود\nزین بدن اندر عذابی ای بشر / مرغ روحت بسته با جنسی دگر\nروح بازست و طبایع زاغها / دارد از زاغان و چغدان داغها\nاو بمانده در میانشان زارزار / هم‌چو بوبکری به شهر سبزوار",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5040",
        "title": "بخش ۴۰ - حکایت محمد خوارزمشاه کی شهر سبزوار کی همه رافضی باشند به ",
        "content": "شد محمد الپ الغ خوارزمشاه / در قتال سبزوار پر پناه\nتنگشان آورد لشکرهای او / اسپهش افتاد در قتل عدو\nسجده آوردند پیشش کالامان / حلقه‌مان در گوش کن وا بخش جان\nهر خراج و صلتی که بایدت / آن ز ما هر موسمی افزایدت\nجان ما آن توست ای شیرخو / پیش ما چندی امانت باش گو\nگفت نرهانید از من جان خویش / تا نیاریدم ابوبکری به پیش\nتا مرا بوبکر نام از شهرتان / هدیه نارید ای رمیده امتان\nبدرومتان هم‌چو کشت ای قوم دون / نه خراج استانم و نه هم فسون\nبس جوال زر کشیدندش به راه / کز چنین شهری ابوبکری مخواه\nکی بود بوبکر اندر سبزوار / یا کلوخ خشک اندر جویبار\nرو بتابید از زر و گفت ای مغان / تا نیاریدم ابوبکر ارمغان\nهیچ سودی نیست کودک نیستم / تا به زر و سیم حیران بیستم\nتا نیاری سجده نرهی ای زبون / گر بپیمایی تو مسجد را به کون\nمنهیان انگیختند از چپ و راست / که اندرین ویرانه بوبکری کجاست\nبعد سه روز و سه شب که اشتافتند / یک ابوبکری نزاری یافتند\nره گذر بود و بمانده از مرض / در یکی گوشهٔ خرابه پر حرض\nخفته بود او در یکی کنجی خراب / چون بدیدندش بگفتندش شتاب\nخیز که سلطان ترا طالب شدست / کز تو خواهد شهر ما از قتل رست\nگفت اگر پایم بدی یا مقدمی / خود به راه خود به مقصد رفتمی\nاندرین دشمن‌کده کی ماندمی / سوی شهر دوستان می‌راندمی\nتختهٔ مرده‌کشان بفراشتند / وان ابوبکر مرا برداشتند\nسوی خوارمشاه حمالان کشان / می‌کشیدندش که تا بیند نشان\nسبزوارست این جهان و مرد حق / اندرین جا ضایعست و ممتحق\nهست خوارمشاه یزدان جلیل / دل همی خواهد ازین قوم رذیل\nگفت لا ینظر الی تصویرکم / فابتغوا ذا القلب فی‌تدبیر کم\nمن ز صاحب‌دل کنم در تو نظر / نه به نقش سجده و ایثار زر\nتو دل خود را چو دل پنداشتی / جست و جوی اهل دل بگذاشتی\nدل که گر هفصد چو این هفت آسمان / اندرو آید شود یاوه و نهان\nاین چنین دل ریزه‌ها را دل مگو / سبزوار اندر ابوبکری بجو\nصاحب دل آینهٔ شش‌رو شود / حق ازو در شش جهت ناظر بود\nهر که اندر شش جهت دارد مقر / نکندش بی‌واسطهٔ او حق نظر\nگر کند رد از برای او کند / ور قبول آرد همو باشد سند\nبی‌ازو ندهد کسی را حق نوال / شمه‌ای گفتم من از صاحب‌وصال\nموهبت را بر کف دستش نهد / وز کفش آن را به مرحومان دهد\nبا کفش دریای کل را اتصال / هست بی‌چون و چگونه و بر کمال\nاتصالی که نگنجد در کلام / گفتنش تکلیف باشد والسلام\nصد جوال زر بیاری ای غنی / حق بگوید دل بیار ای منحنی\nگر ز تو راضیست دل من راضیم / ور ز تو معرض بود اعراضیم\nننگرم در تو در آن دل بنگرم / تحفه او را آر ای جان بر درم\nبا تو او چونست هستم من چنان / زیر پای مادران باشد جنان\nمادر و بابا و اصل خلق اوست / ای خنک آنکس که داند دل ز پوست\nتو بگویی نک دل آوردم به تو / گویدت پرست ازین دلها قتو\nآن دلی آور که قطب عالم اوست / جان جان جان جان آدم اوست\nاز برای آن دل پر نور و بر / هست آن سلطان دلها منتظر\nتو بگردی روزها در سبزوار / آنچنان دل را نیابی ز اعتبار\nپس دل پژمردهٔ پوسیده‌جان / بر سر تخته نهی آن سو کشان\nکه دل آوردم ترا ای شهریار / به ازین دل نبود اندر سبزوار\nگویدت این گورخانه‌ست ای جری / که دل مرده بدینجا آوری\nرو بیاور آن دلی کو شاه‌خوست / که امان سبزوار کون ازوست\nگویی آن دل زین جهان پنهان بود / زانک ظلمت با ضیا ضدان بود\nدشمنی آن دل از روز الست / سبزوار طبع را میراثی است\nزانک او بازست و دنیا شهر زاغ / دیدن ناجنس بر ناجنس داغ\nور کند نرمی نفاقی می‌کند / ز استمالت ارتفاقی می‌کند\nمی‌کند آری نه از بهر نیاز / تا که ناصح کم کند نصح دراز\nزانک این زاغ خس مردارجو / صد هزاران مکر دارد تو به تو\nگر پذیرند آن نفاقش را رهید / شد نفاقش عین صدق مستفید\nزانک آن صاحب دل با کر و فر / هست در بازار ما معیوب‌خر\nصاحب دل جو اگر بی‌جان نه‌ای / جنس دل شو گر ضد سلطان نه‌ای\nآنک زرق او خوش آید مر ترا / آن ولی تست نه خاص خدا\nهر که او بر خو و بر طبع تو زیست / پیش طبع تو ولی است و نبیست\nرو هوا بگذار تا بویت شود / وان مشام خوش عبرجویت شود\nاز هوارانی دماغت فاسدست / مشک و عنبر پیش مغزت کاسدست\nحد ندارد این سخن و آهوی ما / می‌گریزد اندر آخر جابجا",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5041",
        "title": "بخش ۴۱ - بقیهٔ قصهٔ آهو و آخر خران",
        "content": "روزها آن آهوی خوش‌ناف نر / در شکنجه بود در اصطبل خر\nمضطرب در نزع چون ماهی ز خشک / در یکی حقه معذب پشک و مشک\nیک خرش گفتی که ها این بوالوحوش / طبع شاهان دارد و میران خموش\nوآن دگر تسخر زدی کز جر و مد / گوهر آوردست کی ارزان دهد\nوآن خری گفتی که با این نازکی / بر سریر شاه شو گو متکی\nآن خری شد تخمه وز خوردن بماند / پس برسم دعوت آهو را بخواند\nسر چنین کرد او که نه رو ای فلان / اشتهاام نیست هستم ناتوان\nگفت می‌دانم که نازی می‌کنی / یا ز ناموس احترازی می‌کنی\nگفت او با خود که آن طعمهٔ توست / که از آن اجزای تو زنده و نوست\nمن الیف مرغزاری بوده‌ام / در زلال و روضه‌ها آسوده‌ام\nگر قضا انداخت ما را در عذاب / کی رود آن خو و طبع مستطاب\nگر گدا گشتم گدارو کی شوم / ور لباسم کهنه گردد من نوم\nسنبل و لاله و سپرغم نیز هم / با هزاران ناز و نفرت خورده‌ام\nگفت آری لاف می‌زن لاف‌لاف / در غریبی بس توان گفتن گزاف\nگفت نافم خود گواهی می‌دهد / منتی بر عود و عنبر می‌نهد\nلیک آن را کی شنود صاحب‌مشام / بر خر سرگین‌پرست آن شد حرام\nخر کمیز خر ببوید بر طریق / مشک چون عرضه کنم با این فریق\nبهر این گفت آن نبی مستجیب / رمز الاسلام فی‌الدنیا غریب\nزانک خویشانش هم از وی می‌رمند / گرچه با ذاتش ملایک هم‌دمند\nصورتش را جنس می‌بینند انام / لیک از وی می‌نیابند آن مشام\nهم‌چو شیری در میان نقش گاو / دور می‌بینش ولی او را مکاو\nور بکاوی ترک گاو تن بگو / که بدرد گاو را آن شیرخو\nطبع گاوی از سرت بیرون کند / خوی حیوانی ز حیوان بر کند\nگاو باشی شیر گردی نزد او / گر تو با گاوی خوشی شیری مجو",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5042",
        "title": "بخش ۴۲ - تفسیر انی اری سبع بقرات سمان یاکلهن سبع عجاف آن گاوان لاغ",
        "content": "آن عزیز مصر می‌دیدی به خواب / چونک چشم غیب را شد فتح باب\nهفت گاو فربه بس پروری / خوردشان آن هفت گاو لاغری\nدر درون شیران بدند آن لاغران / ورنه گاوان را نبودندی خوران\nپس بشر آمد به صورت مرد کار / لیک در وی شیر پنهان مردخوار\nمرد را خوش وا خورد فردش کند / صاف گردد دردش ار دردش کند\nزان یکی درد او ز جمله دردها / وا رهد پا بر نهد او بر سها\nچند گویی هم‌چو زاغ پر نحوس / ای خلیل از بهر چه کشتی خروس\nگفت فرمان حکمت فرمان بگو / تا مسبح گردم آن را مو به مو",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5043",
        "title": "بخش ۴۳ - بیان آنک کشتن خلیل علیه‌السلام خروس را اشارت به قمع و قهر",
        "content": "شهوتی است او و بس شهوت‌پرست / زان شراب زهرناک ژاژ مست\nگرنه بهر نسل بود ای وصی / آدم از ننگش بکردی خود خصی\nگفت ابلیس لعین دادار را / دام زفتی خواهم این اشکار را\nزر و سیم و گلهٔ اسپش نمود / که بدین تانی خلایق را ربود\nگفت شاباش و ترش آویخت لنج / شد ترنجیده ترش هم‌چون ترنج\nپس زر و گوهر ز معدنهای خوش / کرد آن پس‌مانده را حق پیش‌کش\nگیر این دام دگر را ای لعین / گفت زین افزون ده ای نعم‌المعین\nچرب و شیرین و شرابات ثمین / دادش و بس جامهٔ ابریشمین\nگفت یا رب بیش ازین خواهم مدد / تا ببندمشان به حبل من مسد\nتا که مستانت که نر و پر دلند / مردوار آن بندها را بسکلند\nتا بدین دام و رسنهای هوا / مرد تو گردد ز نامردان جدا\nدام دیگر خواهم ای سلطان تخت / دام مردانداز و حیلت‌ساز سخت\nخمر و چنگ آورد پیش او نهاد / نیم‌خنده زد بدان شد نیم‌شاد\nسوی اضلال ازل پیغام کرد / که بر آر از قعر بحر فتنه گرد\nنی یکی از بندگانت موسی است / پرده‌ها در بحر او از گرد بست\nآب از هر سو عنان را واکشید / از تگ دریا غباری برجهید\nچونک خوبی زنان فا او نمود / که ز عقل و صبر مردان می‌فزود\nپس زد انگشتک به رقص اندر فتاد / که بده زوتر رسیدم در مراد\nچون بدید آن چشمهای پرخمار / که کند عقل و خرد را بی‌قرار\nوآن صفای عارض آن دلبران / که بسوزد چون سپند این دل بر آن\nرو و خال و ابرو و لب چون عقیق / گوییا حق تافت از پردهٔ رقیق\nدید او آن غنج و برجست سبک / چون تجلی حق از پردهٔ تنک",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5044",
        "title": "بخش ۴۴ - تفسیر خلقنا الانسان فی احسن تقویم ثم رددناه اسفل سافلین و",
        "content": "آدم حسن و ملک ساجد شده / هم‌چو آدم باز معزول آمده\nگفت آوه بعد هستی نیستی / گفت جرمت این که افزون زیستی\nجبرئیلش می‌کشاند مو کشان / که برو زین خلد و از جوق خوشان\nگفت بعد از عز این اذلال چیست / گفت آن دادست و اینت داوریست\nجبرئیلا سجده می‌کردی به جان / چون کنون می‌رانیم تو از جنان\nحله می‌پرد ز من در امتحان / هم‌چو برگ از نخ در فصل خزان\nآن رخی که تاب او بد ماه‌وار / شد به پیری هم‌چو پشت سوسمار\nوان سر و فرق گش شعشع شده / وقت پیری ناخوش و اصلع شده\nوان قد صف در نازان چون سنان / گشته در پیری دو تا هم‌چون کمان\nرنگ لاله گشته رنگ زعفران / زور شیرش گشته چون زهرهٔ زنان\nآنک مردی در بغل کردی به فن / می‌بگیرندش بغل وقت شدن\nاین خود آثار غم و پژمردگیست / هر یکی زینها رسول مردگیست",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5045",
        "title": "بخش ۴۵ - تفسیر اسفل سافلین الا الذین آمنوا و عملوا الصالحات فلهم ا",
        "content": "لیک گر باشد طبیبش نور حق / نیست از پیری و تب نقصان و دق\nسستی او هست چون سستی مست / که اندر آن سستیش رشک رستمست\nگر بمیرد استخوانش غرق ذوق / ذره ذره‌ش در شعاع نور شوق\nوآنک آنش نیست باغ بی‌ثمر / که خزانش می‌کند زیر و زبر\nگل نماند خارها ماند سیاه / زرد و بی‌مغز آمده چون تل کاه\nتا چه زلت کرد آن باغ ای خدا / که ازو این حله‌ها گردد جدا\nخویشتن را دید و دید خویشتن / زهر قتالست هین ای ممتحن\nشاهدی کز عشق او عالم گریست / عالمش می‌راند از خود جرم چیست\nجرم آنک زیور عاریه بست / کرد دعوی کین حلل ملک منست\nواستانیم آن که تا داند یقین / خرمن آن ماست خوبان دانه‌چین\nتا بداند کان حلل عاریه بود / پرتوی بود آن ز خورشید وجود\nآن جمال و قدرت و فضل و هنر / ز آفتاب حسن کرد این سو سفر\nباز می‌گردند چون استارها / نور آن خورشید ازین دیوارها\nپرتو خورشید شد وا جایگاه / ماند هر دیوار تاریک و سیاه\nآنک کرد او در رخ خوبانت دنگ / نور خورشیدست از شیشهٔ سه رنگ\nشیشه‌های رنگ رنگ آن نور را / می‌نمایند این چنین رنگین بما\nچون نماند شیشه‌های رنگ‌رنگ / نور بی‌رنگت کند آنگاه دنگ\nخوی کن بی‌شیشه دیدن نور را / تا چو شیشه بشکند نبود عمی\nقانعی با دانش آموخته / در چراغ غیر چشم افروخته\nاو چراغ خویش برباید که تا / تو بدانی مستعیری نی‌فتا\nگر تو کردی شکر و سعی مجتهد / غم مخور که صد چنان بازت دهد\nور نکردی شکر اکنون خون گری / که شدست آن حسن از کافر بری\nامة الکفران اضل اعمالهم / امة الایمان اصلح بالهم\nگم شد از بی‌شکر خوبی و هنر / که دگر هرگز نبیند زان اثر\nخویشی و بی‌خویشی و سکر وداد / رفت زان سان که نیاردشان به یاد\nکه اضل اعمالهم ای کافران / جستن کامست از هر کام‌ران\nجز ز اهل شکر و اصحاب وفا / که مریشان راست دولت در قفا\nدولت رفته کجا قوت دهد / دولت آینده خاصیت دهد\nقرض ده زین دولت اندر اقرضوا / تا که صد دولت ببینی پیش رو\nاندکی زین شرب کم کن بهر خویش / تا که حوض کوثری یابی به پیش\nجرعه بر خاک وفا آنکس که ریخت / کی تواند صید دولت زو گریخت\nخوش کند دلشان که اصلح بالهم / رد من بعد التوی انزالهم\nای اجل وی ترک غارت‌ساز ده / هر چه بردی زین شکوران باز ده\nوا دهد ایشان بنپذیرند آن / زانک منعم گشته‌اند از رخت جان\nصوفییم و خرقه‌ها انداختیم / باز نستانیم چون در باختیم\nما عوض دیدیم آنگه چون عوض / رفت از ما حاجت و حرص و غرض\nز آب شور و مهلکی بیرون شدیم / بر رحیق و چشمهٔ کوثر زدیم\nآنچ کردی ای جهان با دیگران / بی‌وفایی و فن و ناز گران\nبر سرت ریزیم ما بهر جزا / که شهیدیم آمده اندر غزا\nتا بدانی که خدای پاک را / بندگان هستند پر حمله و مری\nسبلت تزویر دنیا بر کنند / خیمه را بر باروی نصرت زنند\nاین شهیدان باز نو غازی شدند / وین اسیران باز بر نصرت زدند\nسر برآوردند باز از نیستی / که ببین ما را گر اکمه نیستی\nتا بدانی در عدم خورشیدهاست / وآنچ اینجا آفتاب آنجا سهاست\nدر عدم هستی برادر چون بود / ضد اندر ضد چون مکنون بود\nیخرج الحی من المیت بدان / که عدم آمد امید عابدان\nمرد کارنده که انبارش تهیست / شاد و خوش نه بر امید نیستیست\nکه بروید آن ز سوی نیستی / فهم کن گر واقف معنیستی\nدم به دم از نیستی تو منتظر / که بیابی فهم و ذوق آرام و بر\nنیست دستوری گشاد این راز را / ورنه بغدادی کنم ابخاز را\nپس خزانهٔ صنع حق باشد عدم / که بر آرد زو عطاها دم به دم\nمبدع آمد حق و مبدع آن بود / که برآرد فرع بی‌اصل و سند",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5046",
        "title": "بخش ۴۶ - مثال عالم هست نیست‌نما و عالم نیست هست‌نما",
        "content": "نیست را بنمود هست و محتشم / هست را بنمود بر شکل عدم\nبحر را پوشید و کف کرد آشکار / باد را پوشید و بنمودت غبار\nچون منارهٔ خاک پیچان در هوا / خاک از خود چون برآید بر علا\nخاک را بینی به بالا ای علیل / باد را نی جز به تعریف دلیل\nکف همی‌بینی روانه هر طرف / کف بی‌دریا ندارد منصرف\nکف به حس بینی و دریا از دلیل / فکر پنهان آشکارا قال و قیل\nنفی را اثبات می‌پنداشتیم / دیدهٔ معدوم‌بینی داشتیم\nدیده‌ای که اندر نعاسی شد پدید / کی تواند جز خیال و نیست دید\nلاجرم سرگشته گشتیم از ضلال / چون حقیقت شد نهان پیدا خیال\nاین عدم را چون نشاند اندر نظر / چون نهان کرد آن حقیقت از بصر\nآفرین ای اوستاد سحرباف / که نمودی معرضان را درد صاف\nساحران مهتاب پیمایند زود / پیش بازرگان و زر گیرند سود\nسیم بربایند زین گون پیچ پیچ / سیم از کف رفته و کرباس هیچ\nاین جهان جادوست ما آن تاجریم / که ازو مهتاب پیموده خریم\nگز کند کرباس پانصد گز شتاب / ساحرانه او ز نور ماهتاب\nچون ستد او سیم عمرت ای رهی / سیم شد کرباس نی کیسه تهی\nقل اعوذت خواند باید کای احد / هین ز نفاثات افغان وز عقد\nمی‌دمند اندر گره آن ساحرات / الغیاث المستغاث از برد و مات\nلیک بر خوان از زبان فعل نیز / که زبان قول سستست ای عزیز\nدر زمانه مر ترا سه همره‌اند / آن یکی وافی و این دو غدرمند\nآن یکی یاران و دیگر رخت و مال / وآن سوم وافیست و آن حسن الفعال\nمال ناید با تو بیرون از قصور / یار آید لیک آید تا به گور\nچون ترا روز اجل آید به پیش / یار گوید از زبان حال خویش\nتا بدینجا بیش همره نیستم / بر سر گورت زمانی بیستم\nفعل تو وافیست زو کن ملتحد / که در آید با تو در قعر لحد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5047",
        "title": "بخش ۴۷ - در تفسیر قول مصطفی علیه‌السلام لا بد من قرین یدفن معک و ه",
        "content": "پس پیمبر گفت بهر این طریق / باوفاتر از عمل نبود رفیق\nگر بود نیکو ابد یارت شود / ور بود بد در لحد مارت شود\nاین عمل وین کسب در راه سداد / کی توان کرد ای پدر بی‌اوستاد\nدون‌ترین کسبی که در عالم رود / هیچ بی‌ارشاد استادی بود\nاولش علمست آنگاهی عمل / تا دهد بر بعد مهلت یا اجل\nاستعینوا فی‌الحرف یا ذا النهی / من کریم صالح من اهلها\nاطلب الدر اخی وسط الصدف / واطلب الفن من ارباب الحرف\nان رایتم ناصحین انصفوا / بادروا التعلیم لا تستنکفوا\nدر دباغی گر خلق پوشید مرد / خواجگی خواجه را آن کم نکرد\nوقت دم آهنگر ار پوشید دلق / احتشام او نشد کم پیش خلق\nپس لباس کبر بیرون کن ز تن / ملبس ذل پوش در آموختن\nعلم آموزی طریقش قولی است / حرفت آموزی طریقش فعلی است\nفقر خواهی آن به صحبت قایمست / نه زبانت کار می‌آید نه دست\nدانش آن را ستاند جان ز جان / نه ز راه دفتر و نه از زبان\nدر دل سالک اگر هست آن رموز / رمزدانی نیست سالک را هنوز\nتا دلش را شرح آن سازد ضیا / پس الم نشرح بفرماید خدا\nکه درون سینه شرحت داده‌ایم / شرح اندر سینه‌ات بنهاده‌ایم\nتو هنوز از خارج آن را طالبی / محلبی از دیگران چون حالبی\nچشمهٔ شیرست در تو بی‌کنار / تو چرا می‌شیر جویی از تغار\nمنفذی داری به بحر ای آبگیر / ننگ دار از آب جستن از غدیر\nکه الم نشرح نه شرحت هست باز / چون شدی تو شرح‌جو و کدیه‌ساز\nدر نگر در شرح دل در اندرون / تا نیاید طعنهٔ لا تبصرون",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5048",
        "title": "بخش ۴۸ - تفسیر و هو معکم",
        "content": "یک سپد پر نان ترا بی‌فرق سر / تو همی خواهی لب نان در به در\nدر سر خود پیچ هل خیره‌سری / رو در دل زن چرا بر هر دری\nتا بزانویی میان آب‌جو / غافل از خود زین و آن تو آب جو\nپیش آب و پس هم آب با مدد / چشمها را پیش سد و خلف سد\nاسپ زیر ران و فارس اسپ‌جو / چیست این گفت اسپ لیکن اسپ کو\nهی نه اسپست این به زیر تو پدید / گفت آری لیک خود اسپی که دید\nمست آب و پیش روی اوست آن / اندر آب و بی‌خبر ز آب روان\nچون گهر در بحر گوید بحر کو / وآن خیال چون صدف دیوار او\nگفتن آن کو حجابش می‌شود / ابر تاب آفتابش می‌شود\nبند چشم اوست هم چشم بدش / عین رفع سد او گشته سدش\nبند گوش او شده هم هوش او / هوش با حق دار ای مدهوش او",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5049",
        "title": "بخش ۴۹ - در تفسیر قول مصطفی علیه‌السلام من جعل الهموم هما واحدا کف",
        "content": "هوش را توزیع کردی بر جهات / می‌نیرزد تره‌ای آن ترهات\nآب هش را می‌کشد هر بیخ خار / آب هوشت چون رسد سوی ثمار\nهین بزن آن شاخ بد را خو کنش / آب ده این شاخ خوش را نو کنش\nهر دو سبزند این زمان آخر نگر / کین شود باطل از آن روید ثمر\nآب باغ این را حلال آن را حرام / فرق را آخر ببینی والسلام\nعدل چه بود آب ده اشجار را / ظلم چه بود آب دادن خار را\nعدل وضع نعمتی در موضعش / نه بهر بیخی که باشد آبکش\nظلم چه بود وضع در ناموضعی / که نباشد جز بلا را منبعی\nنعمت حق را به جان و عقل ده / نه به طبع پر زحیر پر گره\nبار کن بیگار غم را بر تنت / بر دل و جان کم نه آن جان کندنت\nبر سر عیسی نهاده تنگ بار / خر سکیزه می‌زند در مرغزار\nسرمه را در گوش کردن شرط نیست / کار دل را جستن از تن شرط نیست\nگر دلی رو ناز کن خواری مکش / ور تنی شکر منوش و زهر چش\nزهر تن را نافعست و قند بد / تن همان بهتر که باشد بی‌مدد\nهیزم دوزخ تنست و کم کنش / ور بروید هیزمی رو بر کنش\nورنه حمال حطب باشی حطب / در دو عالم هم‌چو جفت بولهب\nاز حطب بشناس شاخ سدره را / گرچه هر دو سبز باشند ای فتی\nاصل آن شاخست هفتم آسمان / اصل این شاخست از نار و دخان\nهست مانندا به صورت پیش حس / که غلط‌بینست چشم و کیش حس\nهست آن پیدا به پیش چشم دل / جهد کن سوی دل آ جهد المقل\nور نداری پا بجنبان خویش را / تا ببینی هر کم و هر بیش را",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5050",
        "title": "بخش ۵۰ - در معنی این بیت «گر راه روی راه برت بگشایند   ور نیست شوی",
        "content": "گر زلیخا بست درها هر طرف / یافت یوسف هم ز جنبش منصرف\nباز شد قفل و در و شد ره پدید / چون توکل کرد یوسف برجهید\nگر چه رخنه نیست عالم را پدید / خیره یوسف‌وار می‌باید دوید\nتا گشاید قفل و در پیدا شود / سوی بی‌جایی شما را جا شود\nآمدی اندر جهان ای ممتحن / هیچ می‌بینی طریق آمدن\nتو ز جایی آمدی وز موطنی / آمدن را راه دانی هیچ نی\nگر ندانی تا نگویی راه نیست / زین ره بی‌راهه ما را رفتنیست\nمی‌روی در خواب شادان چپ و راست / هیچ دانی راه آن میدان کجاست\nتو ببند آن چشم و خود تسلیم کن / خویش را بینی در آن شهر کهن\nچشم چون بندی که صد چشم خمار / بند چشم تست این سو از غرار\nچارچشمی تو ز عشق مشتری / بر امید مهتری و سروری\nور بخسپی مشتری بینی به خواب / چغد بد کی خواب بیند جز خراب\nمشتری خواهی بهر دم پیچ پیچ / تو چه داری که فروشی هیچ هیچ\nگر دلت را نان بدی یا چاشتی / از خریداران فراغت داشتی",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5051",
        "title": "بخش ۵۱ - قصهٔ آن شخص کی دعوی پیغامبری می‌کرد گفتندش چه خورده‌ای کی",
        "content": "آن یکی می‌گفت من پیغامبرم / از همه پیغامبران فاضلترم\nگردنش بستند و بردندش به شاه / کین همی گوید رسولم از اله\nخلق بر وی جمع چون مور و ملخ / که چه مکرست و چه تزویر و چه فخ\nگر رسول آنست که آید از عدم / ما همه پیغامبریم و محتشم\nما از آنجا آمدیم اینجا غریب / تو چرا مخصوص باشی ای ادیب\nنه شما چون طفل خفته آمدیت / بی‌خبر از راه وز منزل بدیت\nاز منازل خفته بگذشتید و مست / بی‌خبر از راه و از بالا و پست\nما به بیداری روان گشتیم و خوش / از ورای پنج و شش تا پنج و شش\nدیده منزلها ز اصل و از اساس / چون قلاووز آن خبیر و ره‌شناس\nشاه را گفتند اشکنجه‌ش بکن / تا نگوید جنس او هیچ این سخن\nشاه دیدش بس نزار و بس ضعیف / که به یک سیلی بمیرد آن نحیف\nکی توان او را فشردن یا زدن / که چو شیشه گشته است او را بدن\nلیک با او گویم از راه خوشی / که چرا داری تو لاف سر کشی\nکه درشتی ناید اینجا هیچ کار / هم به نرمی سر کند از غار مار\nمردمان را دور کرد از گرد وی / شه لطیفی بود و نرمی ورد وی\nپس نشاندش باز پرسیدش ز جا / که کجا داری معاش و ملتجی\nگفت ای شه هستم از دار السلام / آمده از ره درین دار الملام\nنه مرا خانه‌ست و نه یک همنشین / خانه کی کردست ماهی در زمین\nباز شه از روی لاغش گفت باز / که چه خوردی و چه داری چاشت‌ساز\nاشتهی داری چه خوردی بامداد / که چنین سرمستی و پر لاف و باد\nگفت اگر نانم بدی خشک و طری / کی کنیمی دعوی پیغامبری\nدعوی پیغامبری با این گروه / هم‌چنان باشد که دل جستن ز کوه\nکس ز کوه و سنگ عقل و دل نجست / فهم و ضبط نکتهٔ مشکل نجست\nهر چه گویی باز گوید که همان / می‌کند افسوس چون مستهزیان\nاز کجا این قوم و پیغام از کجا / از جمادی جان کرا باشد رجا\nگر تو پیغام زنی آری و زر / پیش تو بنهند جمله سیم و سر\nکه فلان جا شاهدی می‌خواندت / عاشق آمد بر تو او می‌داندت\nور تو پیغام خدا آری چو شهد / که بیا سوی خدا ای نیک‌عهد\nاز جهان مرگ سوی برگ رو / چون بقا ممکن بود فانی مشو\nقصد خون تو کنند و قصد سر / نه از برای حمیت دین و هنر",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5052",
        "title": "بخش ۵۲ - سبب عداوت عام و بیگانه زیستن ایشان به اولیاء خدا کی بحقشا",
        "content": "بلک از چفسیدگی در خان و مان / تلخشان آید شنیدن این بیان\nخرقه‌ای بر ریش خر چفسید سخت / چونک خواهی بر کنی زو لخت لخت\nجفته اندازد یقین آن خر ز درد / حبذا آن کس کزو پرهیز کرد\nخاصه پنجه ریش و هر جا خرقه‌ای / بر سرش چفسیده در نم غرقه‌ای\nخان و مان چون خرقه و این حرص‌ریش / حرص هر که بیش باشد ریش بیش\nخان و مان چغد ویرانست و بس / نشنود اوصاف بغداد و طبس\nگر بیاید باز سلطانی ز راه / صد خبر آرد بدین چغدان ز شاه\nشرح دارالملک و باغستان و جو / پس برو افسوس دارد صد عدو\nکه چه باز آورد افسانهٔ کهن / کز گزاف و لاف می‌بافد سخن\nکهنه ایشانند و پوسیدهٔ ابد / ورنه آن دم کهنه را نو می‌کند\nمردگان کهنه را جان می‌دهد / تاج عقل و نور ایمان می‌دهد\nدل مدزد از دلربای روح‌بخش / که سوارت می‌کند بر پشت رخش\nسر مدزد از سر فراز تاج‌ده / کو ز پای دل گشاید صد گره\nبا کی گویم در همه ده زنده کو / سوی آب زندگی پوینده کو\nتو به یک خواری گریزانی ز عشق / تو به جز نامی چه می‌دانی ز عشق\nعشق را صد ناز و استکبار هست / عشق با صد ناز می‌آید به دست\nعشق چون وافیست وافی می‌خرد / در حریف بی‌وفا می‌ننگرد\nچون درختست آدمی و بیخ عهد / بیخ را تیمار می‌باید به جهد\nعهد فاسد بیخ پوسیده بود / وز ثمار و لطف ببریده بود\nشاخ و برگ نخل گر چه سبز بود / با فساد بیخ سبزی نیست سود\nور ندارد برگ سبز و بیخ هست / عاقبت بیرون کند صد برگ دست\nتو مشو غره به علمش عهد جو / علم چون قشرست و عهدش مغز او",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5053",
        "title": "بخش ۵۳ - در بیان آنک مرد بدکار چون متمکن شود در بدکاری و اثر دولت ",
        "content": "وافیان را چون ببینی کرده سود / تو چو شیطانی شوی آنجا حسود\nهرکرا باشد مزاج و طبع سست / او نخواهد هیچ کس را تن‌درست\nگر نخواهی رشک ابلیسی بیا / از در دعوی به درگاه وفا\nچون وفاات نیست باری دم مزن / که سخن دعویست اغلب ما و من\nاین سخن در سینه دخل مغزهاست / در خموشی مغز جان را صد نماست\nچون بیامد در زبان شد خرج مغز / خرج کم کن تا بماند مغز نغز\nمرد کم گوینده را فکرست زفت / قشر گفتن چون فزون شد مغز رفت\nپوست افزون بود لاغر بود مغز / پوست لاغر شد چو کامل گشت و نغز\nبنگر این هر سه ز خامی رسته را / جوز را و لوز را و پسته را\nهر که او عصیان کند شیطان شود / که حسود دولت نیکان شود\nچونک در عهد خدا کردی وفا / از کرم عهدت نگه دارد خدا\nاز وفای حق تو بسته دیده‌ای / اذکروا اذکرکم نشنیده‌ای\nگوش نه اوفوا به عهدی گوش‌دار / تا که اوفی عهدکم آید ز یار\nعهد و قرض ما چه باشد ای حزین / هم‌چو دانهٔ خشک کشتن در زمین\nنه زمین را زان فروغ و لمتری / نه خداوند زمین را توانگری\nجز اشارت که ازین می‌بایدم / که تو دادی اصل این را از عدم\nخوردم و دانه بیاوردم نشان / که ازین نعمت به سوی ما کشان\nپس دعای خشک هل ای نیک‌بخت / که فشاند دانه می‌خواهد درخت\nگر نداری دانه ایزد زان دعا / بخشدت نخلی که نعم ما سعی\nهم‌چو مریم درد بودش دانه نی / سبز کرد آن نخل را صاحب‌فنی\nزانک وافی بود آن خاتون راد / بی‌مرادش داد یزدان صد مراد\nآن جماعت را که وافی بوده‌اند / بر همه اصنافشان افزوده‌اند\nگشت دریاها مسخرشان و کوه / چار عنصر نیز بندهٔ آن گروه\nاین خود اکرامیست از بهر نشان / تا ببینند اهل انکار آن عیان\nآن کرامتهای پنهانشان که آن / در نیاید در حواس و در بیان\nکار آن دارد خود آن باشد ابد / دایما نه منقطع نه مسترد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5054",
        "title": "بخش ۵۴ - مناجات",
        "content": "ای دهندهٔ قوت و تمکین و ثبات / خلق را زین بی‌ثباتی ده نجات\nاندر آن کاری که ثابت بودنیست / قایمی ده نفس را که منثنیست\nصبرشان بخش و کفهٔ میزان گران / وا رهانشان از فن صورتگران\nوز حسودی بازشان خر ای کریم / تا نباشند از حسد دیو رجیم\nدر نعیم فانی مال و جسد / چون همی‌سوزند عامه از حسد\nپادشاهان بین که لشکر می‌کشند / از حسد خویشان خود را می‌کشند\nعاشقان لعبتان پر قذر / کرده قصد خون و جان همدگر\nویس و رامین خسرو و شیرین بخوان / که چه کردند از حسد آن ابلهان\nکه فنا شد عاشق و معشوق نیز / هم نه چیزند و هواشان هم نه چیز\nپاک الهی که عدم بر هم زند / مر عدم را بر عدم عاشق کند\nدر دل نه‌دل حسدها سر کند / نیست را هست این چنین مضطر کند\nاین زنانی کز همه مشفق‌تراند / از حسد دو ضره خود را می‌خورند\nتا که مردانی که خود سنگین‌دلند / از حسد تا در کدامین منزلند\nگر نکردی شرع افسونی لطیف / بر دریدی هر کسی جسم حریف\nشرع بهر دفع شر رایی زند / دیو را در شیشهٔ حجت کند\nاز گواه و از یمین و از نکول / تا به شیشه در رود دیو فضول\nمثل میزانی که خشنودی دو ضد / جمع می‌آید یقین در هزل و جد\nشرع چون کیله و ترازو دان یقین / که بدو خصمان رهند از جنگ و کین\nگر ترازو نبود آن خصم از جدال / کی رهد از وهم حیف و احتیال\nپس درین مردار زشت بی‌وفا / این همه رشکست و خصمست و جفا\nپس در اقبال و دولت چون بود / چون شود جنی و انسی در حسد\nآن شیاطین خود حسود کهنه‌اند / یک زمان از ره‌زنی خالی نه‌اند\nوآن بنی آدم که عصیان کشته‌اند / از حسودی نیز شیطان گشته‌اند\nاز نبی برخوان که شیطانان انس / گشته‌اند از مسخ حق با دیو جنس\nدیو چون عاجز شود در افتتان / استعانت جوید او زین انسیان\nکه شما یارید با ما یاریی / جانب مایید جانب داریی\nگر کسی را ره زنند اندر جهان / هر دو گون شیطان بر آید شادمان\nور کسی جان برد و شد در دین بلند / نوحه می‌دارند آن دو رشک‌مند\nهر دو می‌خایند دندان حسد / بر کسی که داد ادیب او را خرد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5055",
        "title": "بخش ۵۵ - پرسیدن آن پادشاه از آن مدعی نبوت کی آنک رسول راستین باشد ",
        "content": "شاه پرسیدش که باری وحی چیست / یا چه حاصل دارد آن کس کو نبیست\nگفت خود آن چیست کش حاصل نشد / یا چه دولت ماند کو واصل نشد\nگیرم این وحی نبی گنجور نیست / هم کم از وحی دل زنبور نیست\nچونک او حی الرب الی النحل آمدست / خانهٔ وحیش پر از حلوا شدست\nاو به نور وحی حق عزوجل / کرد عالم را پر از شمع و عسل\nاین که کرمناست و بالا می‌رود / وحیش از زنبور کمتر کی بود\nنه تو اعطیناک کوثر خوانده‌ای / پس چرا خشکی و تشنه مانده‌ای\nیا مگر فرعونی و کوثر چو نیل / بر تو خون گشتست و ناخوش ای علیل\nتوبه کن بیزار شو از هر عدو / کو ندارد آب کوثر در کدو\nهر کرا دیدی ز کوثر سرخ‌رو / او محمدخوست با او گیر خو\nتا احب لله آیی در حساب / کز درخت احمدی با اوست سیب\nهر کرا دیدی ز کوثر خشک لب / دشمنش می‌دار هم‌چون مرگ و تب\nگر چه بابای توست و مام تو / کو حقیقت هست خون‌آشام تو\nاز خلیل حق بیاموز این سیر / که شد او بیزار اول از پدر\nتا که ابغض لله آیی پیش حق / تا نگیرد بر تو رشک عشق دق\nتا نخوانی لا و الا الله را / در نیابی منهج این راه را",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5056",
        "title": "بخش ۵۶ - داستان آن عاشق کی با معشوق خود برمی‌شمرد خدمتها و وفاهای ",
        "content": "آن یکی عاشق به پیش یار خود / می‌شمرد از خدمت و از کار خود\nکز برای تو چنین کردم چنان / تیرها خوردم درین رزم و سنان\nمال رفت و زور رفت و نام رفت / بر من از عشقت بسی ناکام رفت\nهیچ صبحم خفته یا خندان نیافت / هیچ شامم با سر و سامان نیافت\nآنچ او نوشیده بود از تلخ و درد / او به تفصیلش یکایک می‌شمرد\nنه از برای منتی بل می‌نمود / بر درستی محبت صد شهود\nعاقلان را یک اشارت بس بود / عاشقان را تشنگی زان کی رود\nمی‌کند تکرار گفتن بی‌ملال / کی ز اشارت بس کند حوت از زلال\nصد سخن می‌گفت زان درد کهن / در شکایت که نگفتم یک سخن\nآتشی بودش نمی‌دانست چیست / لیک چون شمع از تف آن می‌گریست\nگفت معشوق این همه کردی ولیک / گوش بگشا پهن و اندر یاب نیک\nکانچ اصل اصل عشقست و ولاست / آن نکردی اینچ کردی فرعهاست\nگفتش آن عاشق بگو که آن اصل چیست / گفت اصلش مردنست ونیستیست\nتو همه کردی نمردی زنده‌ای / هین بمیر ار یار جان‌بازنده‌ای\nهم در آن دم شد دراز و جان بداد / هم‌چو گل درباخت سر خندان و شاد\nماند آن خنده برو وقف ابد / هم‌چو جان و عقل عارف بی‌کبد\nنور مه‌آلوده کی گردد ابد / گر زند آن نور بر هر نیک و بد\nاو ز جمله پاک وا گردد به ماه / هم‌چو نور عقل و جان سوی اله\nوصف پاکی وقف بر نور مه‌است / تا بشش گر بر نجاسات ره‌است\nزان نجاسات ره و آلودگی / نور را حاصل نگردد بدرگی\nارجعی بشنود نور آفتاب / سوی اصل خویش باز آمد شتاب\nنه ز گلحنها برو ننگی بماند / نه ز گلشنها برو رنگی بماند\nنور دیده و نوردیده بازگشت / ماند در سودای او صحرا و دشت",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5057",
        "title": "بخش ۵۷ - یکی پرسید از عالمی عارفی کی اگر در نماز کسی بگرید به آواز",
        "content": "آن یکی پرسید از مفتی به راز / گر کسی گرید به نوحه در نماز\nآن نماز او عجب باطل شود / یا نمازش جایز و کامل بود\nگفت آب دیده نامش بهر چیست / بنگری تا که چه دید او و گریست\nآب دیده تا چه دید او از نهان / تا بدان شد او ز چشمهٔ خود روان\nآن جهان گر دیده است آن پر نیاز / رونقی یابد ز نوحه آن نماز\nور ز رنج تن بد آن گریه و ز سوک / ریسمان بسکست و هم بشکست دوک",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5058",
        "title": "بخش ۵۸ - مریدی در آمد به خدمت شیخ و ازین شیخ پیر سن نمی‌خواهم بلک ",
        "content": "یک مریدی اندر آمد پیش پیر / پیر اندر گریه بود و در نفیر\nشیخ را چون دید گریان آن مرید / گشت گریان آب از چشمش دوید\nگوشور یک‌بار خندد کر دو بار / چونک لاغ املی کند یاری بیار\nبار اول از ره تقلید و سوم / که همی‌بیند که می‌خندند قوم\nکر بخندد هم‌چو ایشان آن زمان / بیخبر از حالت خندندگان\nباز وا پرسد که خنده بر چه بود / پس دوم کرت بخندد چون شنود\nپس مقلد نیز مانند کرست / اندر آن شادی که او را در سرست\nپرتو شیخ آمد و منهل ز شیخ / فیض شادی نه از مریدان بل ز شیخ\nچون سبد در آب و نوری بر زجاج / گر ز خود دانند آن باشد خداج\nچون جدا گردد ز جو داند عنود / که اندرو آن آب خوش از جوی بود\nآبگینه هم بداند از غروب / که آن لمع بود از مه تابان خوب\nچونک چشمش را گشاید امر قم / پس بخندد چون سحر بار دوم\nخنده‌ش آید هم بر آن خندهٔ خودش / که در آن تقلید بر می‌آمدش\nگوید از چندین ره دور و دراز / کین حقیقت بود و این اسرار و راز\nمن در آن وادی چگونه خود ز دور / شادیی می‌کردم از عمیا و شور\nمن چه می‌بستم خیال و آن چه بود / درک سستم سست نقشی می‌نمود\nطفل راه را فکرت مردان کجاست / کو خیال او و کو تحقیق راست\nفکر طفلان دایه باشد یا که شیر / یا مویز و جوز یا گریه و نفیر\nآن مقلد هست چون طفل علیل / گر چه دارد بحث باریک و دلیل\nآن تعمق در دلیل و در شکال / از بصیرت می‌کند او را گسیل\nمایه‌ای کو سرمهٔ سر ویست / برد و در اشکال گفتن کار بست\nای مقلد از بخارا باز گرد / رو به خواری تا شوی تو شیرمرد\nتا بخارای دگر بینی درون / صفدران در محفلش لا یفقهون\nپیک اگر چه در زمین چابک‌تگیست / چون به دریا رفت بسکسته رگیست\nاو حملناهم بود فی‌البر و بس / آنک محمولست در بحر اوست کس\nآن مرید ساده از تقلید نیز / گریه‌ای می‌کرد وفق آن عزیز\nاو مقلدوار هم‌چون مرد کر / گریه می‌دید و ز موجب بی‌خبر\nچون بسی بگریست خدمت کرد و رفت / از پیش آمد مرید خاص تفت\nگفت ای گریان چو ابر بی‌خبر / بر وفاق گریهٔ شیخ نظر\nالله الله الله ای وافی مرید / گر چه درتقلید هستی مستفید\nتا نگویی دیدم آن شه می‌گریست / من چو او بگریستم که آن منکریست\nگریهٔ پر جهل و پر تقلید و ظن / نیست هم‌چون گریهٔ آن متمن\nتو قیاس گریه بر گریه مساز / هست زین گریه بدان راه دراز\nهست آن از بعد سی‌ساله جهاد / عقل آنجا هیچ نتواند فتاد\nهست زان سوی خرد صد مرحله / عقل را واقف مدان زان قافله\nگریهٔ او نه از غمست و نه از فرح / روح داند گریهٔ عین الملح\nگریهٔ او خندهٔ او آن سریست / زانچ وهم عقل باشد آن بریست\nآب دیدهٔ او چو دیدهٔ او بود / دیدهٔ نادیده دیده کی شود\nآنچ او بیند نتان کردن مساس / نه از قیاس عقل و نه از راه حواس\nشب گریزد چونک نور آید ز دور / پس چه داند ظلمت شب حال نور\nپشه بگریزد ز باد با دها / پس چه داند پشه ذوق بادها\nچون قدیم آید حدث گردد عبث / پس کجا داند قدیمی را حدث\nبر حدث چون زد قدم دنگش کند / چونک کردش نیست هم‌رنگش کند\nگر بخواهی تو بیایی صد نظیر / لیک من پروا ندارم ای فقیر\nاین الم و حم این حروف / چون عصای موسی آمد در وقوف\nحرفها ماند بدین حرف از برون / لیک باشد در صفات این زبون\nهر که گیرد او عصایی ز امتحان / کی بود چون آن عصا وقت بیان\nعیسویست این دم نه هر باد و دمی / که برآید از فرح یا از غمی\nاین الم است و حم ای پدر / آمدست از حضرت مولی البشر\nهر الف لامی چه می‌ماند بدین / گر تو جان داری بدین چشمش مبین\nگر چه ترکیبش حروفست ای همام / می‌بماند هم به ترکیب عوام\nهست ترکیب محمد لحم و پوست / گرچه در ترکیب هر تن جنس اوست\nگوشت دارد پوست دارد استخوان / هیچ این ترکیب را باشد همان\nکه اندر آن ترکیب آمد معجزات / که همه ترکیبها گشتند مات\nهم‌چنان ترکیب حم کتاب / هست بس بالا و دیگرها نشیب\nزانک زین ترکیب آید زندگی / هم‌چو نفخ صور در درماندگی\nاژدها گردد شکافد بحر را / چون عصا حم از داد خدا\nظاهرش ماند به ظاهرها ولیک / قرص نان از قرص مه دورست نیک\nگریهٔ او خندهٔ او نطق او / نیست از وی هست محض خلق هو\nچونک ظاهرها گرفتند احمقان / وآن دقایق شد ازیشان بس نهان\nلاجرم محجوب گشتند از غرض / که دقیقه فوت شد در معترض",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5059",
        "title": "بخش ۵۹ - داستان آن کنیزک کی با خر خاتون شهوت می‌راند و او را چون ب",
        "content": "یک کنیزک یک خری بر خود فکند / از وفور شهوت و فرط گزند\nآن خر نر را بگان خو کرده بود / خر جماع آدمی پی برده بود\nیک کدویی بود حیلت‌سازه را / در نرش کردی پی اندازه را\nدر ذکر کردی کدو را آن عجوز / تا رود نیم ذکر وقت سپوز\nگر همه کیر خر اندر وی رود / آن رحم و آن روده‌ها ویران شود\nخر همی شد لاغر و خاتون او / مانده عاجز کز چه شد این خر چو مو\nنعل‌بندان را نمود آن خر که چیست / علت او که نتیجه‌ش لاغریست\nهیچ علت اندرو ظاهر نشد / هیچ کس از سر او مخبر نشد\nدر تفحص اندر افتاد او به جد / شد تفحص را دمادم مستعد\nجد را باید که جان بنده بود / زانک جد جوینده یابنده بود\nچون تفحص کرد از حال اشک / دید خفته زیر خر آن نرگسک\nاز شکاف در بدید آن حال را / بس عجب آمد از آن آن زال را\nخر همی‌گاید کنیزک را چنان / که به عقل و رسم مردان با زنان\nدر حسد شد گفت چون این ممکنست / پس من اولیتر که خر ملک منست\nخر مهذب گشته و آموخته / خوان نهادست و چراغ افروخته\nکرد نادیده و در خانه بکوفت / کای کنیزک چند خواهی خانه روفت\nاز پی روپوش می‌گفت این سخن / کای کنیزک آمدم در باز کن\nکرد خاموش و کنیزک را نگفت / راز را از بهر طمع خود نهفت\nپس کنیزک جمله آلات فساد / کرد پنهان پیش شد در را گشاد\nرو ترش کرد و دو دیده پر ز نم / لب فرو مالید یعنی صایمم\nدر کف او نرمه جاروبی که من / خانه را می‌روفتم بهر عطن\nچونک باع جاروب در را وا گشاد / گفت خاتون زیر لب کای اوستاد\nرو ترش کردی و جاروبی به کف / چیست آن خر برگسسته از علف\nنیم کاره و خشمگین جنبان ذکر / ز انتظار تو دو چشمش سوی در\nزیر لب گفت این نهان کرد از کنیز / داشتش آن دم چو بی‌جرمان عزیز\nبعد از آن گفتش که چادر نه به سر / رو فلان خانه ز من پیغام بر\nاین چنین گو وین چنین کن وآنچنان / مختصر کردم من افسانهٔ زنان\nآنچ مقصودست مغز آن بگیر / چون براهش کرد آن زال ستیر\nبود از مستی شهوت شادمان / در فرو بست و همی‌گفت آن زمان\nیافتم خلوت زنم از شکر بانگ / رسته‌ام از چار دانگ و از دو دانگ\nاز طرب گشته بزان زن هزار / در شرار شهوت خر بی‌قرار\nچه بزان که آن شهوت او را بز گرفت / بز گرفتن گیج را نبود شگفت\nمیل شهوت کر کند دل را و کور / تا نماید خر چو یوسف نار نور\nای بسا سرمست نار و نارجو / خویشتن را نور مطلق داند او\nجز مگر بندهٔ خدا یا جذب حق / با رهش آرد بگرداند ورق\nتا بداند که آن خیال ناریه / در طریقت نیست الا عاریه\nزشتها را خوب بنماید شره / نیست چون شهوت بتر ز آفتاب ره\nصد هزاران نام خوش را کرد ننگ / صد هزاران زیرکان را کرد دنگ\nچون خری را یوسف مصری نمود / یوسفی را چون نماید آن جهود\nبر تو سرگین را فسونش شهد کرد / شهد را خود چون کند وقت نبرد\nشهوت از خوردن بود کم کن ز خور / یا نکاحی کن گریزان شو ز شر\nچون بخوردی می‌کشد سوی حرم / دخل را خرجی بباید لاجرم\nپس نکاح آمد چو لاحول و لا / تا که دیوت نفکند اندر بلا\nچون حریص خوردنی زن خواه زود / ورنه آمد گربه و دنبه ربود\nبار سنگی بر خری که می‌جهد / زود بر نه پیش از آن کو بر نهد\nفعل آتش را نمی‌دانی تو برد / گرد آتش با چنین دانش مگرد\nعلم دیگ و آتش ار نبود ترا / از شرر نه دیگ ماند نه ابا\nآب حاضر باید و فرهنگ نیز / تا پزد آب دیگ سالم در ازیز\nچون ندانی دانش آهنگری / ریش و مو سوزد چو آنجا بگذری\nدر فرو بست آن زن و خر را کشید / شادمانه لاجرم کیفر چشید\nدر میان خانه آوردش کشان / خفت اندر زیر آن نر خر ستان\nهم بر آن کرسی که دید او از کنیز / تا رسد در کام خود آن قحبه نیز\nپا بر آورد و خر اندر ویی سپوخت / آتشی از کیر خر در وی فروخت\nخر مؤدب گشته در خاتون فشرد / تا بخایه در زمان خاتون بمرد\nبر درید از زخم کیر خر جگر / روده‌ها بسکسته شد از همدگر\nدم نزد در حال آن زن جان بداد / کرسی از یک‌سو زن از یک‌سو فتاد\nصحن خانه پر ز خون شد زن نگون / مرد او و برد جان ریب المنون\nمرگ بد با صد فضیحت ای پدر / تو شهیدی دیده‌ای از کیر خر\nتو عذاب الخزی بشنو از نبی / در چنین ننگی مکن جان را فدی\nدانک این نفس بهیمی نر خرست / زیر او بودن از آن ننگین‌ترست\nدر ره نفس ار بمیری در منی / تو حقیقت دان که مثل آن زنی\nنفس ما را صورت خر بدهد او / زانک صورتها کند بر وفق خو\nاین بود اظهار سر در رستخیز / الله الله از تن چون خر گریز\nکافران را بیم کرد ایزد ز نار / کافران گفتند نار اولی ز عار\nگفت نی آن نار اصل عارهاست / هم‌چو این ناری که این زن را بکاست\nلقمه اندازه نخورد از حرص خود / در گلو بگرفت لقمه مرگ بد\nلقمه اندازه خور ای مرد حریص / گرچه باشد لقمه حلوا و خبیص\nحق تعالی داد میزان را زبان / هین ز قرآن سورهٔ رحمن بخوان\nهین ز حرص خویش میزان را مهل / آز و حرص آمد ترا خصم مضل\nحرص جوید کل بر آید او ز کل / حرص مپرست ای فجل ابن الفجل\nآن کنیزک می‌شد و می‌گفت آه / کردی ای خاتون تو استا را به راه\nکار بی‌استاد خواهی ساختن / جاهلانه جان بخواهی باختن\nای ز من دزدیده علمی ناتمام / ننگ آمد که بپرسی حال دام\nهم بچیدی دانه مرغ از خرمنش / هم نیفتادی رسن در گردنش\nدانه کمتر خور مکن چندین رفو / چون کلوا خواندی بخوان لا تسرفوا\nتا خوری دانه نیفتی تو به دام / این کند علم و قناعت والسلام\nنعمت از دنیا خورد عاقل نه غم / جاهلان محروم مانده در ندم\nچون در افتد در گلوشان حبل دام / دانه خوردن گشت بر جمله حرام\nمرغ اندر دام دانه کی خورد / دانه چون زهرست در دام ار چرد\nمرغ غافل می‌خورد دانه ز دام / هم‌چو اندر دام دنیا این عوام\nباز مرغان خبیر هوشمند / کرده‌اند از دانه خود را خشک‌بند\nکه اندرون دام دانه زهرباست / کور آن مرغی که در فخ دانه خواست\nصاحب دام ابلهان را سر برید / وآن ظریفان را به مجلسها کشید\nکه از آنها گوشت می‌آید به کار / وز ظریفان بانگ و نالهٔ زیر و زار\nپس کنیزک آمد از اشکاف در / دید خاتون را به مرده زیر خر\nگفت ای خاتون احمق این چه بود / گر ترا استاد خود نقشی نمود\nظاهرش دیدی سرش از تو نهان / اوستا ناگشته بگشادی دکان\nکیر دیدی هم‌چو شهد و چون خبیص / آن کدو را چون ندیدی ای حریص\nیا چون مستغرق شدی در عشق خر / آن کدو پنهان بماندت از نظر\nظاهر صنعت بدیدی زوستاد / اوستادی برگرفتی شاد شاد\nای بسا زراق گول بی‌وقوف / از ره مردان ندیده غیر صوف\nای بسا شوخان ز اندک احتراف / از شهان ناموخته جز گفت و لاف\nهر یکی در کف عصا که موسی‌ام / می‌دمد بر ابلهان که عیسی‌ام\nآه از آن روزی که صدق صادقان / باز خواهد از تو سنگ امتحان\nآخر از استاد باقی را بپرس / یا حریصان جمله کورانند و خرس\nجمله جستی باز ماندی از همه / صید گرگانند این ابله رمه\nصورتی بنشینده گشتی ترجمان / بی‌خبر از گفت خود چون طوطیان",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5060",
        "title": "بخش ۶۰ - تمثیل تلقین شیخ مریدان را و پیغامبر امت را کی ایشان طاقت ",
        "content": "طوطیی در آینه می‌بیند او / عکس خود را پیش او آورده رو\nدر پس آیینه آن استا نهان / حرف می‌گوید ادیب خوش‌زبان\nطوطیک پنداشته کین گفت پست / گفتن طوطیست که اندر آینه‌ست\nپس ز جنس خویش آموز سخن / بی‌خبر از مکر آن گرگ کهن\nاز پس آیینه می‌آموزدش / ورنه ناموزد جز از جنس خودش\nگفت را آموخت زان مرد هنر / لیک از معنی و سرش بی‌خبر\nاز بشر بگرفت منطق یک به یک / از بشر جز این چه داند طوطیک\nهم‌چنان در آینهٔ جسم ولی / خویش را بیند مردی ممتلی\nاز پس آیینه عقل کل را / کی ببیند وقت گفت و ماجرا\nاو گمان دارد که می‌گوید بشر / وان گر سرست و او زان بی‌خبر\nحرف آموزد ولی سر قدیم / او نداند طوطی است او نی ندیم\nهم صفیر مرغ آموزند خلق / کین سخن کار دهان افتاد و حلق\nلیک از معنی مرغان بی‌خبر / جز سلیمان قرانی خوش‌نظر\nحرف درویشان بسی آموختند / منبر و محفل بدان افروختند\nیا به جز آن حرفشان روزی نبود / یا در آخر رحمت آمد ره نمود",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5061",
        "title": "بخش ۶۱ - صاحب‌دلی دید سگ حامله در شکم آن سگ‌بچگان بانگ می‌کردند در",
        "content": "آن یکی می‌دید خواب اندر چله / در رهی ماده سگی بد حامله\nناگهان آواز سگ‌بچگان شنید / سگ‌بچه اندر شکم بد ناپدید\nبس عجب آمد ورا آن بانگها / سگ‌بچه اندر شکم چون زد ندا\nسگ‌بچه اندر شکم ناله کنان / هیچ‌کس دیدست این اندر جهان\nچون بجست از واقعه آمد به خویش / حیرت او دم به دم می‌گشت بیش\nدر چله کس نی که گردد عقده حل / جز که درگاه خدا عز و جل\nگفت یا رب زین شکال و گفت و گو / در چله وا مانده‌ام از ذکر تو\nپر من بگشای تا پران شوم / در حدیقهٔ ذکر و سیبستان شوم\nآمدش آواز هاتف در زمان / که آن مثالی دان ز لاف جاهلان\nکز حجاب و پرده بیرون نامده / چشم بسته بیهده گویان شده\nبانگ سگ اندر شکم باشد زیان / نه شکارانگیز و نه شب پاسبان\nگرگ نادیده که منع او بود / دزد نادیده که دفع او شود\nاز حریصی وز هوای سروری / در نظر کند و بلافیدن جری\nاز هوای مشتری و گرم‌دار / بی بصیرت پا نهاده در فشار\nماه نادیده نشانها می‌دهد / روستایی را بدان کژ می‌نهد\nاز برای مشتری در وصف ماه / صد نشان نادیده گوید بهر جاه\nمشتری کو سود دارد خود یکیست / لیک ایشان را درو ریب و شکیست\nاز هوای مشتری بی‌شکوه / مشتری را باد دادند این گروه\nمشتری ماست الله اشتری / از غم هر مشتری هین برتر آ\nمشتریی جو که جویان توست / عالم آغاز و پایان توست\nهین مکش هر مشتری را تو به دست / عشق‌بازی با دو معشوقه بدست\nزو نیابی سود و مایه گر خرد / نبودش خود قیمت عقل و خرد\nنیست او را خود بهای نیم نعل / تو برو عرضه کنی یاقوت و لعل\nحرص کورت کرد و محرومت کند / دیو هم‌چون خویش مرجومت کند\nهم‌چنانک اصحاب فیل و قوم لوط / کردشان مرجوم چون خود آن سخوط\nمشتری را صابران در یافتند / چون سوی هر مشتری نشتافتند\nآنک گردانید رو زان مشتری / بخت و اقبال و بقا شد زو بری\nماند حسرت بر حریصان تا ابد / هم‌چو حال اهل ضروان در حسد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5062",
        "title": "بخش ۶۲ - قصهٔ اهل ضروان و حسد ایشان بر درویشان کی پدر ما از سلیمی ",
        "content": "بود مردی صالحی ربانیی / عقل کامل داشت و پایان دانیی\nدر ده ضروان به نزدیک یمن / شهره اندر صدقه و خلق حسن\nکعبهٔ درویش بودی کوی او / آمدندی مستمندان سوی او\nهم ز خوشه عشر دادی بی‌ریا / هم ز گندم چون شدی از که جدا\nآرد گشتی عشر دادی هم از آن / نان شدی عشر دگر دادی ز نان\nعشر هر دخلی فرو نگذاشتی / چارباره دادی زانچ کاشتی\nبس وصیتها بگفتی هر زمان / جمع فرزندان خود را آن جوان\nالله الله قسم مسکین بعد من / وا مگیریدش ز حرص خویشتن\nتا بماند بر شما کشت و ثمار / در پناه طاعت حق پایدار\nدخلها و میوه‌ها جمله ز غیب / حق فرستادست بی‌تخمین و ریب\nدر محل دخل اگر خرجی کنی / درگه سودست سودی بر زنی\nترک اغلب دخل را در کشت‌زار / باز کارد که ویست اصل ثمار\nبیشتر کارد خورد زان اندکی / که ندارد در بروییدن شکی\nزان بیفشاند به کشتن ترک دست / که آن غله‌ش هم زان زمین حاصل شدست\nکفشگر هم آنچ افزاید ز نان / می‌خرد چرم و ادیم و سختیان\nکه اصول دخلم اینها بوده‌اند / هم ازینها می‌گشاید رزق بند\nدخل از آنجا آمدستش لاجرم / هم در آنجا می‌کند داد و کرم\nاین زمین و سختیان پرده‌ست و بس / اصل روزی از خدا دان هر نفس\nچون بکاری در زمین اصل کار / تا بروید هر یکی را صد هزار\nگیرم اکنون تخم را گر کاشتی / در زمینی که سبب پنداشتی\nچون دو سه سال آن نروید چون کنی / جز که در لابه و دعا کف در زنی\nدست بر سر می‌زنی پیش اله / دست و سر بر دادن رزقش گواه\nتا بدانی اصل اصل رزق اوست / تا همو را جوید آنک رزق‌جوست\nرزق از وی جو مجو از زید و عمرو / مستی از وی جو مجو از بنگ و خمر\nتوانگری زو خو نه از گنج و مال / نصرت از وی خواه نه از عم و خال\nعاقبت زینها بخواهی ماندن / هین کرا خواهی در آن دم خواندن\nاین دم او را خوان و باقی را بمان / تا تو باشی وارث ملک جهان\nچون یفر المرء آید من اخیه / یهرب المولود یوما من ابیه\nزان شود هر دوست آن ساعت عدو / که بت تو بود و از ره مانع او\nروی از نقاش رو می‌تافتی / چون ز نقشی انس دل می‌یافتی\nاین دم ار یارانت با تو ضد شوند / وز تو برگردند و در خصمی روند\nهین بگو نک روز من پیروز شد / آنچ فردا خواست شد امروز شد\nضد من گشتند اهل این سرا / تا قیامت عین شد پیشین مرا\nپیش از آنک روزگار خود برم / عمر با ایشان به پایان آورم\nکالهٔ معیوب بخریده بدم / شکر کز عیبش بگه واقف شدم\nپیش از آن کز دست سرمایه شدی / عاقبت معیوب بیرون آمدی\nمال رفته عمر رفته ای نسیب / ماه و جان داده پی کالهٔ معیب\nرخت دادم زر قلبی بستدم / شاد شادان سوی خانه می‌شدم\nشکر کین زر قلب پیدا شد کنون / پیش از آنک عمر بگذشتی فزون\nقلب ماندی تا ابد در گردنم / حیف بودی عمر ضایع کردنم\nچون بگه‌تر قلبی او رو نمود / پای خود زو وا کشم من زود زود\nیار تو چون دشمنی پیدا کند / گر حقد و رشک او بیرون زند\nتو از آن اعراض او افغان مکن / خویشتن را ابله و نادان مکن\nبلک شکر حق کن و نان بخش کن / که نگشتی در جوال او کهن\nاز جوالش زود بیرون آمدی / تا بجویی یار صدق سرمدی\nنازنین یاری که بعد از مرگ تو / رشتهٔ یاری او گردد سه تو\nآن مگر سلطان بود شاه رفیع / یا بود مقبول سلطان و شفیع\nرستی از قلاب و سالوس و دغل / غر او دیدی عیان پیش از اجل\nاین جفای خلق با تو در جهان / گر بدانی گنج زر آمد نهان\nخلق را با تو چنین بدخو کنند / تا ترا ناچار رو آن سو کنند\nاین یقین دان که در آخر جمله‌شان / خصم گردند و عدو و سرکشان\nتو بمانی با فغان اندر لحد / لا تذرنی فرد خواهان از احد\nای جفاات به ز عهد وافیان / هم ز داد تست شهد وافیان\nبشنو از عقل خود ای انباردار / گندم خود را به ارض الله سپار\nتا شود آمن ز دزد و از شپش / دیو را با دیوچه زوتر بکش\nکو همی ترساندت هم دم ز فقر / هم‌چو کبکش صید کن ای نره صقر\nباز سلطان عزیزی کامیار / ننگ باشد که کند کبکش شکار\nبس وصیت کرد و تخم وعظ کاشت / چون زمین‌شان شوره بد سودی نداشت\nگرچه ناصح را بود صد داعیه / پند را اذنی بباید واعیه\nتو به صد تلطیف پندش می‌دهی / او ز پندت می‌کند پهلو تهی\nیک کس نامستمع ز استیز و رد / صد کس گوینده را عاجز کند\nز انبیا ناصح‌تر و خوش لهجه‌تر / کی بود کی گرفت دمشان در حجر\nزانچ کوه و سنگ درکار آمدند / می‌نشد بدبخت را بگشاده بند\nآنچنان دلها که بدشان ما و من / نعتشان شدت بل اشد قسوة",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5063",
        "title": "بخش ۶۳ - بیان آنک عطای حق و قدرت موقوف قابلیت نیست هم‌چون داد خلقا",
        "content": "چارهٔ آن دل عطای مبدلیست / داد او را قابلیت شرط نیست\nبلک شرط قابلیت داد اوست / داد لب و قابلیت هست پوست\nاینک موسی را عصا ثعبان شود / هم‌چو خورشیدی کفش رخشان شود\nصد هزاران معجزات انبیا / که آن نگنجد در ضمیر و عقل ما\nنیست از اسباب تصریف خداست / نیستها را قابلیت از کجاست\nقابلی گر شرط فعل حق بدی / هیچ معدومی به هستی نامدی\nسنتی بنهاد و اسباب و طرق / طالبان را زیر این ازرق تتق\nبیشتر احوال بر سنت رود / گاه قدرت خارق سنت شود\nسنت و عادت نهاده با مزه / باز کرده خرق عادت معجزه\nبی‌سبب گر عز به ما موصول نیست / قدرت از عزل سبب معزول نیست\nای گرفتار سبب بیرون مپر / لیک عزل آن مسبب ظن مبر\nهر چه خواهد آن مسبب آورد / قدرت مطلق سببها بر درد\nلیک اغلب بر سبب راند نفاذ / تا بداند طالبی جستن مراد\nچون سبب نبود چه ره جوید مرید / پس سبب در راه می‌باید بدید\nاین سببها بر نظرها پرده‌هاست / که نه هر دیدار صنعش را سزاست\nدیده‌ای باید سبب سوراخ کن / تا حجب را بر کند از بیخ و بن\nتا مسبب بیند اندر لامکان / هرزه داند جهد و اکساب و دکان\nاز مسبب می‌رسد هر خیر و شر / نیست اسباب و وسایط ای پدر\nجز خیالی منعقد بر شاه‌راه / تا بماند دور غفلت چند گاه",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5064",
        "title": "بخش ۶۴ - در ابتدای خلقت جسم آدم علیه‌السلام  کی جبرئیل علیه‌السلام",
        "content": "چونک صانع خواست ایجاد بشر / از برای ابتلای خیر و شر\nجبرئیل صدق را فرمود رو / مشت خاکی از زمین بستان گرو\nاو میان بست و بیامد تا زمین / تا گزارد امر رب‌العالمین\nدست سوی خاک برد آن مؤتمر / خاک خود را در کشید و شد حذر\nپس زبان بگشاد خاک و لابه کرد / کز برای حرمت خلاق فرد\nترک من گو و برو جانم ببخش / رو بتاب از من عنان خنگ رخش\nدر کشاکشهای تکلیف و خطر / بهر لله هل مرا اندر مبر\nبهر آن لطفی که حقت بر گزید / کرد بر تو علم لوح کل پدید\nتا ملایک را معلم آمدی / دایما با حق مکلم آمدی\nکه سفیر انبیا خواهی بدن / تو حیات جان وحیی نی بدن\nبر سرافیلت فضیلت بود از آن / کو حیات تن بود تو آن جان\nبانگ صورش نشات تن‌ها بود / نفخ تو نشو دل یکتا بود\nجان جان تن حیات دل بود / پس ز دادش داد تو فاضل بود\nباز میکائیل رزق تن دهد / سعی تو رزق دل روشن دهد\nاو بداد کیل پر کردست ذیل / داد رزق تو نمی‌گنجد به کیل\nهم ز عزرائیل با قهر و عطب / تو بهی چون سبق رحمت بر غضب\nحامل عرش این چهارند و تو شاه / بهترین هر چهاری ز انتباه\nروز محشر هشت بینی حاملانش / هم تو باشی افضل هشت آن زمانش\nهم‌چنین برمی‌شمرد و می‌گریست / بوی می‌برد او کزین مقصود چیست\nمعدن شرم و حیا بد جبرئیل / بست آن سوگندها بر وی سبیل\nبس که لابه کردش و سوگند داد / بازگشت و گفت یا رب العباد\nکه نبودم من به کارت سرسری / لیک زانچ رفت تو داناتری\nگفت نامی که ز هولش ای بصیر / هفت گردون باز ماند از مسیر\nشرمم آمد گشتم از نامت خجل / ورنه آسانست نقل مشت گل\nکه تو زوری داده‌ای املاک را / که بدرانند این افلاک را",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5065",
        "title": "بخش ۶۵ - فرستادن میکائیل را علیه‌السلام به قبض حفنه‌ای خاک از زمین",
        "content": "گفت میکائیل را تو رو به زیر / مشت خاکی در ربا از وی چو شیر\nچونک میکائیل شد تا خاکدان / دست کرد او تا که برباید از آن\nخاک لرزید و درآمد در گریز / گشت او لابه‌کنان و اشک‌ریز\nسینه سوزان لابه کرد و اجتهاد / با سرشک پر ز خون سوگند داد\nکه به یزدان لطیف بی‌ندید / که بکردت حامل عرش مجید\nکیل ارزاق جهان را مشرفی / تشنگان فضل را تو مغرفی\nزانک میکائیل از کیل اشتقاق / دارد و کیال شد در ارتزاق\nکه امانم ده مرا آزاد کن / بین که خون‌آلود می‌گویم سخن\nمعدن رحم اله آمد ملک / گفت چون ریزم بر آن ریش این نمک\nهم‌چنانک معدن قهرست دیو / که برآورد از نبی آدم غریو\nسبق رحمت بر غضب هست ای فتا / لطف غالب بود در وصف خدا\nبندگان دارند لابد خوی او / مشکهاشان پر ز آب جوی او\nآن رسول حق قلاوز سلوک / گفت الناس علی دین الملوک\nرفت میکائیل سوی رب دین / خالی از مقصود دست و آستین\nگفت ای دانای سر و شاه فرد / خاک از زاری و گریه بسته کرد\nآب دیده پیش تو با قدر بود / من نتانستم که آرم ناشنود\nآه و زاری پیش تو بس قدر داشت / من نتانستم حقوق آن گذاشت\nپیش تو بس قدر دارد چشم تر / من چگونه گشتمی استیزه‌گر\nدعوت زاریست روزی پنج بار / بنده را که در نماز آ و بزار\nنعرهٔ مؤذن که حیا عل فلاح / وآن فلاح این زاری است و اقتراح\nآن که خواهی کز غمش خسته کنی / راه زاری بر دلش بسته کنی\nتا فرو آید بلا بی‌دافعی / چون نباشد از تضرع شافعی\nوانک خواهی کز بلااش وا خری / جان او را در تضرع آوری\nگفته‌ای اندر نبی که آن امتان / که بریشان آمد آن قهر گران\nچون تضرع می‌نکردند آن نفس / تا بلا زیشان بگشتی باز پس\nلیک دلهاشان چون قاسی گشته بود / آن گنههاشان عبادت می‌نمود\nتا نداند خویش را مجرم عنید / آب از چشمش کجا داند دوید",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5066",
        "title": "بخش ۶۶ - قصهٔ قوم یونس علیه‌السلام بیان و برهان آنست کی تضرع و زار",
        "content": "قوم یونس را چو پیدا شد بلا / ابر پر آتش جدا شد از سما\nبرق می‌انداخت می‌سوزید سنگ / ابر می‌غرید رخ می‌ریخت رنگ\nجملگان بر بامها بودند شب / که پدید آمد ز بالا آن کرب\nجملگان از بامها زیر آمدند / سر برهنه جانب صحرا شدند\nمادران بچگان برون انداختند / تا همه ناله و نفیر افراختند\nاز نماز شام تا وقت سحر / خاک می‌کردند بر سر آن نفر\nجملگی آوازها بگرفته شد / رحم آمد بر سر آن قوم لد\nبعد نومیدی و آه ناشکفت / اندک‌اندک ابر وا گشتن گرفت\nقصهٔ یونس درازست و عریض / وقت خاکست و حدیث مستفیض\nچون تضرع را بر حق قدرهاست / وآن بها که آنجاست زاری را کجاست\nهین امید اکنون میان را چست بند / خیز ای گرینده و دایم بخند\nکه برابر می‌نهد شاه مجید / اشک را در فضل با خون شهید",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5067",
        "title": "بخش ۶۷ - فرستادن اسرافیل را علیه‌السلام به خاک کی حفنه‌ای بر گیر ا",
        "content": "گفت اسرافیل را یزدان ما / که برو زان خاک پر کن کف بیا\nآمد اسرافیل هم سوی زمین / باز آغازید خاکستان حنین\nکای فرشتهٔ صور و ای بحر حیات / که ز دمهای تو جان یابد موات\nدر دمی از صور یک بانگ عظیم / پر شود محشر خلایق از رمیم\nدر دمی در صور گویی الصلا / برجهید ای کشتگان کربلا\nای هلاکت دیدگان از تیغ مرگ / برزنید از خاک سر چون شاخ و برگ\nرحمت تو وآن دم گیرای تو / پر شود این عالم از احیای تو\nتو فرشتهٔ رحمتی رحمت نما / حامل عرشی و قبلهٔ دادها\nعرش معدن گاه داد و معدلت / چار جو در زیر او پر مغفرت\nجوی شیر و جوی شهد جاودان / جوی خمر و دجلهٔ آب روان\nپس ز عرش اندر بهشتستان رود / در جهان هم چیزکی ظاهر شود\nگرچه آلوده‌ست اینجا آن چهار / از چه از زهر فنا و ناگوار\nجرعه‌ای بر خاک تیره ریختند / زان چهار و فتنه‌ای انگیختند\nتا بجویند اصل آن را این خسان / خود برین قانع شدند این ناکسان\nشیر داد و پرورش اطفال را / چشمه کرده سینهٔ هر زال را\nخمر دفع غصه و اندیشه را / چشمه کرده از عنب در اجترا\nانگبین داروی تن رنجور را / چشمه کرده باطن زنبور را\nآب دادی عام اصل و فرع را / از برای طهر و بهر کرع را\nتا ازینها پی بری سوی اصول / تو برین قانع شدی ای بوالفضول\nبشنو اکنون ماجرای خاک را / که چه می‌گوید فسون محراک را\nپیش اسرافیل‌گشته او عبوس / می‌کند صد گونه شکل و چاپلوس\nکه بحق ذات پاک ذوالجلال / که مدار این قهر را بر من حلال\nمن ازین تقلیب بویی می‌برم / بدگمانی می‌دود اندر سرم\nتو فرشتهٔ رحمتی رحمت نما / زانک مرغی را نیازارد هما\nای شفا و رحمت اصحاب درد / تو همان کن کان دو نیکوکار کرد\nزود اسرافیل باز آمد به شاه / گفت عذر و ماجرا نزد اله\nکز برون فرمان بدادی که بگیر / عکس آن الهام دادی در ضمیر\nامر کردی در گرفتن سوی گوش / نهی کردی از قساوت سوی هوش\nسبق رحمت گشت غالب بر غضب / ای بدیع افعال و نیکوکار رب",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5068",
        "title": "بخش ۶۸ - فرستادن عزرائیل ملک العزم و الحزم را علیه‌السلام ببر گرفت",
        "content": "گفت یزدان زو عزرائیل را / که ببین آن خاک پر تخییل را\nآن ضعیف زال ظالم را بیاب / مشت خاکی هین بیاور با شتاب\nرفت عزرائیل سرهنگ قضا / سوی کرهٔ خاک بهر اقتضا\nخاک بر قانون نفیر آغاز کرد / داد سوگندش بسی سوگند خورد\nکای غلام خاص و ای حمال عرش / ای مطاع الامر اندر عرش و فرش\nرو به حق رحمت رحمن فرد / رو به حق آنک با تو لطف کرد\nحق شاهی که جز او معبود نیست / پیش او زاری کس مردود نیست\nگفت نتوانم بدین افسون که من / رو بتابم ز آمر سر و علن\nگفت آخر امر فرمود او به حلم / هر دو امرند آن بگیر از راه علم\nگفت آن تاویل باشد یا قیاس / در صریح امر کم جو التباس\nفکر خود را گر کنی تاویل به / که کنی تاویل این نامشتبه\nدل همی‌سوزد مرا بر لابه‌ات / سینه‌ام پر خون شد از شورابه‌ات\nنیستم بی‌رحم بل زان هر سه پاک / رحم بیشستم ز درد دردناک\nگر طبانجه می‌زنم من بر یتیم / ور دهد حلوا به دستش آن حلیم\nاین طبانجه خوشتر از حلوای او / ور شود غره به حلوا وای او\nبر نفیر تو جگر می‌سوزدم / لیک حق لطفی همی‌آموزدم\nلطف مخفی در میان قهرها / در حدث پنهان عقیق بی‌بها\nقهر حق بهتر ز صد حلم منست / منع کردن جان ز حق جان کندنست\nبترین قهرش به از حلم دو کون / نعم رب‌العالمین و نعم عون\nلطفهای مضمر اندر قهر او / جان سپردن جان فزاید بهر او\nهین رها کن بدگمانی و ضلال / سر قدم کن چونک فرمودت تعال\nآن تعال او تعالیها دهد / مستی و جفت و نهالیها دهد\nباری آن امر سنی را هیچ هیچ / من نیارم کرد وهن و پیچ پیچ\nاین همه بشنید آن خاک نژند / زان گمان بد بدش در گوش بند\nباز از نوعی دگر آن خاک پست / لابه و سجده همی‌کرد او چو مست\nگفت نه برخیز نبود زین زیان / من سر و جان می‌نهم رهن و ضمان\nلابه مندیش و مکن لابه دگر / جز بدان شاه رحیم دادگر\nبنده فرمانم نیارم ترک کرد / امر او کز بحر انگیزید گرد\nجز از آن خلاق گوش و چشم و سر / نشنوم از جان خود هم خیر و شر\nگوش من از گفت غیر او کرست / او مرا از جان شیرین جان‌ترست\nجان ازو آمد نیامد او ز جان / صدهزاران جان دهم او رایگان\nجان کی باشد کش گزینم بر کریم / کیک چه بود که بسوزم زو گلیم\nمن ندانم خیر الا خیر او / صم و بکم و عمی من از غیر او\nگوش من کرست از زاری‌کنان / که منم در کف او هم‌چون سنان",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5069",
        "title": "بخش ۶۹ - بیان آنک مخلوقی کر ترا ازو ظلمی رسد به حقیقت او هم‌چون  آ",
        "content": "احمقانه از سنان رحمت مجو / زان شهی جو کان بود در دست او\nباسنان و تیغ لابه چون کنی / کو اسیر آمد به دست آن سنی\nاو به صنعت آزرست و من صنم / آلتی کو سازدم من آن شوم\nگر مرا ساغر کند ساغر شوم / ور مرا خنجر کند خنجر شوم\nگر مرا چشمه کند آبی هم / ور مرا آتش کند تابی دهم\nگر مرا باران کند خرمن دهم / ور مرا ناوک کند در تن جهم\nگر مرا ماری کند زهر افکنم / ور مرا یاری کند خدمت کنم\nمن چو کلکم در میان اصبعین / نیستم در صف طاعت بین بین\nخاک را مشغول کرد او در سخن / یک کفی بربود از آن خاک کهن\nساحرانه در ربود از خاکدان / خاک مشغول سخن چون بی‌خودان\nبرد تا حق تربت بی‌رای را / تا به مکتب آن گریزان پای را\nگفت یزدان که به علم روشنم / که ترا جلاد این خلقان کنم\nگفت یا رب دشمنم گیرند خلق / چون فشارم خلق را در مرگ حلق\nتو روا داری خداوند سنی / که مرا مبغوض و دشمن‌رو کنی\nگفت اسبابی پدید آرم عیان / از تب و قولنج و سرسام و سنان\nکه بگردانم نظرشان را ز تو / در مرضها و سببهای سه تو\nگفت یا رب بندگان هستند نیز / که سببها را بدرند ای عزیز\nچشمشان باشد گذاره از سبب / در گذشته از حجب از فضل رب\nسرمهٔ توحید از کحال حال / یافته رسته ز علت و اعتلال\nننگرند اندر تب و قولنج و سل / راه ندهند این سببها را به دل\nزانک هر یک زین مرضها را دواست / چون دوا نپذیرد آن فعل قضاست\nهر مرض دارد دوا می‌دان یقین / چون دوای رنج سرما پوستین\nچون خدا خواهد که مردی بفسرد / سردی از صد پوستین هم بگذرد\nدر وجودش لرزه‌ای بنهد که آن / نه به جامه به شود نه از آشیان\nچون قضا آید طبیب ابله شود / وان دوا در نفع هم گمره شود\nکی شود محجوب ادراک بصیر / زین سببهای حجاب گول‌گیر\nاصل بیند دیده چون اکمل بود / فرع بیند چونک مرد احول بود",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5070",
        "title": "بخش ۷۰ - جواب آمدن کی آنک نظر او بر اسباب و مرض و زخم تیغ نیاید بر",
        "content": "گفت یزدان آنک باشد اصل دان / پس ترا کی بیند او اندر میان\nگرچه خویش را عامه پنهان کرده‌ای / پیش روشن‌دیدگان هم پرده‌ای\nوانک ایشان را شکر باشد اجل / چون نظرشان مست باشد در دول\nتلخ نبود پیش ایشان مرگ تن / چون روند از چاه و زندان در چمن\nوا رهیدند از جهان پیچ‌پیچ / کس نگرید بر فوات هیچ هیچ\nبرج زندان را شکست ارکانیی / هیچ ازو رنجد دل زندانیی\nکای دریغ این سنگ مرمر را شکست / تا روان و جان ما از حبس رست\nآن رخام خوب و آن سنگ شریف / برج زندان را بهی بود و الیف\nچون شکستش تا که زندانی برست / دست او در جرم این باید شکست\nهیچ زندانی نگوید این فشار / جز کسی کز حبس آرندش به دار\nتلخ کی باشد کسی را کش برند / از میان زهر ماران سوی قند\nجان مجرد گشته از غوغای تن / می‌پرد با پر دل بی‌پای تن\nهم‌چو زندانی چه که اندر شبان / خسپد و بیند به خواب او گلستان\nگوید ای یزدان مرا در تن مبر / تا درین گلشن کنم من کر و فر\nگویدش یزدان دعا شد مستجاب / وا مرو والله اعلم بالصواب\nاین چنین خوابی ببین چون خوش بود / مرگ نادیده به جنت در رود\nهیچ او حسرت خورد بر انتباه / بر تن با سلسله در قعر چاه\nمؤمنی آخر در آ در صف رزم / که ترا بر آسمان بودست بزم\nبر امید راه بالا کن قیام / هم‌چو شمعی پیش محراب ای غلام\nاشک می‌بار و همی‌سوز از طلب / هم‌چو شمع سر بریده جمله شب\nلب فرو بند از طعام و از شراب / سوی خوان آسمانی کن شتاب\nدم به دم بر آسمان می‌دار امید / در هوای آسمان رقصان چو بید\nدم به دم از آسمان می‌آیدت / آب و آتش رزق می‌افزایدت\nگر ترا آنجا برد نبود عجب / منگر اندر عجز و بنگر در طلب\nکین طلب در تو گروگان خداست / زانک هر طالب به مطلوبی سزاست\nجهد کن تا این طلب افزون شود / تا دلت زین چاه تن بیرون شود\nخلق گوید مرد مسکین آن فلان / تو بگویی زنده‌ام ای غافلان\nگر تن من هم‌چو تن‌ها خفته است / هشت جنت در دلم بشکفته است\nجان چو خفته در گل و نسرین بود / چه غمست ار تن در آن سرگین بود\nجان خفته چه خبر دارد ز تن / کو به گلشن خفت یا در گولخن\nمی‌زند جان در جهان آبگون / نعره یا لیت قومی یعلمون\nگر نخواهد زیست جان بی این بدن / پس فلک ایوان کی خواهد بدن\nگر نخواهد بی بدن جان تو زیست / فی السماء رزقکم روزی کیست",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5071",
        "title": "بخش ۷۱ - در بیان وخامت چرب و شیرین دنیا و مانع شدن او از طعام الله",
        "content": "وا رهی زین روزی ریزهٔ کثیف / در فتی در لوت و در قوت شریف\nگر هزاران رطل لوتش می‌خوری / می‌روی پاک و سبک هم‌چون پری\nکه نه حبس باد و قولنجت کند / چارمیخ معده آهنجت کند\nگر خوری کم گرسنه مانی چو زاغ / ور خوری پر گیرد آروغت دماغ\nکم خوری خوی بد و خشکی و دق / پر خوری شد تخمه را تن مستحق\nاز طعام الله و قوت خوش‌گوار / بر چنان دریا چو کشتی شو سوار\nباش در روزه شکیبا و مصر / دم به دم قوت خدا را منتظر\nکه آن خدای خوب‌کار بردبار / هدیه‌ها را می‌دهد در انتظار\nانتظار نان ندارد مرد سیر / که سبک آید وظیفه یا که دیر\nبی‌نوا هر دم همی گوید که کو / در مجاعت منتظر در جست و جو\nچون نباشی منتظر ناید به تو / آن نوالهٔ دولت هفتاد تو\nای پدر الانتظار الانتظار / از برای خوان بالا مردوار\nهر گرسنه عاقبت قوتی بیافت / آفتاب دولتی بر وی بتافت\nضیف با همت چو ز آشی کم خورد / صاحب خوان آش بهتر آورد\nجز که صاحب خوان درویشی لئیم / ظن بد کم بر به رزاق کریم\nسر برآور هم‌چو کوهی ای سند / تا نخستین نور خور بر تو زند\nکه آن سر کوه بلند مستقر / هست خورشید سحر را منتظر",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5072",
        "title": "بخش ۷۲ - جواب آن مغفل کی گفته است کی خوش بودی این جهان اگر مرگ نبو",
        "content": "آن یکی می‌گفت خوش بودی جهان / گر نبودی پای مرگ اندر میان\nآن دگر گفت ار نبودی مرگ هیچ / که نیرزیدی جهان پیچ‌پیچ\nخرمنی بودی به دشت افراشته / مهمل و ناکوفته بگذاشته\nمرگ را تو زندگی پنداشتی / تخم را در شوره خاکی کاشتی\nعقل کاذب هست خود معکوس‌بین / زندگی را مرگ بیند ای غبین\nای خدا بنمای تو هر چیز را / آنچنان که هست در خدعه‌سرا\nهیچ مرده نیست پر حسرت ز مرگ / حسرتش آنست کش کم بود برگ\nورنه از چاهی به صحرا اوفتاد / در میان دولت و عیش و گشاد\nزین مقام ماتم و ننگین مناخ / نقل افتادش به صحرای فراخ\nمقعد صدقی نه ایوان دروغ / بادهٔ خاصی نه مستیی ز دوغ\nمقعد صدق و جلیسش حق شده / رسته زین آب و گل آتشکده\nور نکردی زندگانی منیر / یک دو دم ماندست مردانه بمیر",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5073",
        "title": "بخش ۷۳ - فیما یرجی من رحمة الله تعالی معطی النعم قبل استحقاقها و  ",
        "content": "در حدیث آمد که روز رستخیز / امر آید هر یکی تن را که خیز\nنفخ صور امرست از یزدان پاک / که بر آرید ای ذرایر سر ز خاک\nباز آید جان هر یک در بدن / هم‌چو وقت صبح هوش آید به تن\nجان تن خود را شناسد وقت روز / در خراب خود در آید چون کنوز\nجسم خود بشناسد و در وی رود / جان زرگر سوی درزی کی رود\nجان عالم سوی عالم می‌دود / روح ظالم سوی ظالم می‌دود\nکه شناسا کردشان علم اله / چونک بره و میش وقت صبحگاه\nپای کفش خود شناسد در ظلم / چون نداند جان تن خود ای صنم\nصبح حشر کوچکست ای مستجیر / حشر اکبر را قیاس از وی بگیر\nآنچنان که جان بپرد سوی طین / نامه پرد تا یسار و تا یمین\nدر کفش بنهند نامهٔ بخل و جود / فسق و تقوی آنچ دی خو کرده بود\nچون شود بیدار از خواب او سحر / باز آید سوی او آن خیر و شر\nگر ریاضت داده باشد خوی خویش / وقت بیداری همان آید به پیش\nور بد او دی خام و زشت و در ضلال / چون عزا نامه سیه یابد شمال\nور بد او دی پاک و با تقوی و دین / وقت بیداری برد در ثمین\nهست ما را خواب و بیداری ما / بر نشان مرگ و محشر دو گوا\nحشر اصغر حشر اکبر را نمود / مرگ اصغر مرگ اکبر را زدود\nلیک این نامه خیالست و نهان / وآن شود در حشر اکبر بس عیان\nاین خیال اینجا نهان پیدا اثر / زین خیال آنجا برویاند صور\nدر مهندس بین خیال خانه‌ای / در دلش چون در زمینی دانه‌ای\nآن خیال از اندرون آید برون / چون زمین که زاید از تخم درون\nهر خیالی کو کند در دل وطن / روز محشر صورتی خواهد شدن\nچون خیال آن مهندس در ضمیر / چون نبات اندر زمین دانه‌گیر\nمخلصم زین هر دو محشر قصه‌ایست / مؤمنان را در بیانش حصه‌ایست\nچون بر آید آفتاب رستخیز / بر جهند از خاک زشت و خوب تیز\nسوی دیوان قضا پویان شوند / نقد نیک و بد به کوره می‌روند\nنقد نیکو شادمان و ناز ناز / نقد قلب اندر زحیر و در گداز\nلحظه لحظه امتحانها می‌رسد / سر دلها می‌نماید در جسد\nچون ز قندیل آب و روغن گشته فاش / یا چو خاکی که بروید سرهاش\nاز پیاز و گندنا و کوکنار / سر دی پیدا کند دست بهار\nآن یکی سرسبز نحن المتقون / وآن دگر هم‌چون بنفشه سرنگون\nچشمها بیرون جهید از خطر / گشته ده چشمه ز بیم مستقر\nباز مانده دیده‌ها در انتظار / تا که نامه ناید از سوی یسار\nچشم گردان سوی راست و سوی چپ / زانک نبود بخت نامهٔ راست زپ\nنامه‌ای آید به دست بنده‌ای / سر سیه از جرم و فسق آگنده‌ای\nاندرو یک خیر و یک توفیق نه / جز که آزار دل صدیق نه\nپر ز سر تا پای زشتی و گناه / تسخر و خنبک زدن بر اهل راه\nآن دغل‌کاری و دزدیهای او / و آن چو فرعونان انا و انای او\nچون بخواند نامهٔ خود آن ثقیل / داند او که سوی زندان شد رحیل\nپس روان گردد چو دزدان سوی دار / جرم پیدا بسته راه اعتذار\nآن هزاران حجت و گفتار بد / بر دهانش گشته چون مسمار بد\nرخت دزدی بر تن و در خانه‌اش / گشته پیدا گم شده افسانه‌اش\nپس روان گردد به زندان سعیر / که نباشد خار را ز آتش گزیر\nچون موکل آن ملایک پیش و پس / بوده پنهان گشته پیدا چون عسس\nمی‌برندش می‌سپوزندش به نیش / که برو ای سگ به کهدانهای خویش\nمی‌کشد پا بر سر هر راه او / تا بود که بر جهد زان چاه او\nمنتظر می‌ایستد تن می‌زند / در امیدی روی وا پس می‌کند\nاشک می‌بارد چون باران خزان / خشک اومیدی چه دارد او جز آن\nهر زمانی روی وا پس می‌کند / رو به درگاه مقدس می‌کند\nپس ز حق امر آید از اقلیم نور / که بگوییدش کای بطال عور\nانتظار چیستی ای کان شر / رو چه وا پس می‌کنی ای خیره‌سر\nنامه‌ات آنست کت آمد به دست / ای خدا آزار و ای شیطان‌پرست\nچون بدیدی نامهٔ کردار خویش / چه نگری پس بین جزای کار خویش\nبیهده چه مول مولی می‌زنی / در چنین چه کو امید روشنی\nنه ترا از روی ظاهر طاعتی / نه ترا در سر و باطن نیتی\nنه ترا شبها مناجات و قیام / نه ترا در روز پرهیز و صیام\nنه ترا حفظ زبان ز آزار کس / نه نظر کردن به عبرت پیش و پس\nپیش چه بود یاد مرگ و نزع خویش / پس چه باشد مردن یاران ز پیش\nنه ترا بر ظلم توبهٔ پر خروش / ای دغا گندم‌نمای جوفروش\nچون ترازوی تو کژ بود و دغا / راست چون جویی ترازوی جزا\nچونک پای چپ بدی در غدر و کاست / نامه چون آید ترا در دست راست\nچون جزا سایه‌ست ای قد تو خم / سایهٔ تو کژ فتد در پیش هم\nزین قبل آید خطابات درشت / که شود که را از آن هم کوز پشت\nبنده گوید آنچ فرمودی بیان / صد چنانم صد چنانم صد چنان\nخود تو پوشیدی بترها را به حلم / ورنه می‌دانی فضیحتها به علم\nلیک بیرون از جهاد و فعل خویش / از ورای خیر و شر و کفر و کیش\nوز نیاز عاجزانهٔ خویشتن / وز خیال و وهم من یا صد چو من\nبودم اومیدی به محض لطف تو / از ورای راست باشی یا عتو\nرو سپس کردم بدان محض کرم / سوی فعل خویشتن می‌ننگرم\nسوی آن اومید کردم روی خویش / که وجودم داده‌ای از پیش بیش\nخلعت هستی بدادی رایگان / من همیشه معتمد بودم بر آن\nچون شمارد جرم خود را و خطا / محض بخشایش در آید در عطا\nکای ملایک باز آریدش به ما / که بدستش چشم دل سوی رجا\nلاابالی وار آزادش کنیم / وآن خطاها را همه خط بر زنیم\nلا ابالی مر کسی را شد مباح / کش زیان نبود ز غدر و از صلاح\nآتشی خوش بر فروزیم از کرم / تا نماند جرم و زلت بیش و کم\nآتشی کز شعله‌اش کمتر شرار / می‌بسوزد جرم و جبر و اختیار\nشعله در بنگاه انسانی زنیم / خار را گلزار روحانی کنیم\nما فرستادیم از چرخ نهم / کیمیا یصلح لکم اعمالکم\nخود چه باشد پیش نور مستقر / کر و فر اختیار بوالبشر\nگوشت‌پاره آلت گویای او / پیه‌پاره منظر بینای او\nمسمع او آن دو پاره استخوان / مدرکش دو قطره خون یعنی جنان\nکرمکی و از قذر آکنده‌ای / طمطراقی در جهان افکنده‌ای\nاز منی بودی منی را واگذار / ای ایاز آن پوستین را یاد دار",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5074",
        "title": "بخش ۷۴ - قصهٔ ایاز و حجره داشتن او جهت چارق و پوستین و گمان آمدن خ",
        "content": "آن ایاز از زیرکی انگیخته / پوستین و چارقش آویخته\nمی‌رود هر روز در حجرهٔ خلا / چارقت اینست منگر درعلا\nشاه را گفتند او را حجره‌ایست / اندر آنجا زر و سیم و خمره‌ایست\nراه می‌ندهد کسی را اندرو / بسته می‌دارد همیشه آن در او\nشاه فرمود ای عجب آن بنده را / چیست خود پنهان و پوشیده ز ما\nپس اشارت کرد میری را که رو / نیم‌شب بگشای و اندر حجره شو\nهر چه یابی مر ترا یغماش کن / سر او را بر ندیمان فاش کن\nبا چنین اکرام و لطف بی‌عدد / از لئیمی سیم و زر پنهان کند\nمی‌نماید او وفا و عشق و جوش / وانگه او گندم‌نمای جوفروش\nهر که اندر عشق یابد زندگی / کفر باشد پیش او جز بندگی\nنیم‌شب آن میر با سی معتمد / در گشاد حجرهٔ او رای زد\nمشعله بر کرده چندین پهلوان / جانب حجره روانه شادمان\nکه امر سلطانست بر حجره زنیم / هر یکی همیان زر در کش کنیم\nآن یکی می‌گفت هی چه جای زر / از عقیق و لعل گوی و از گهر\nخاص خاص مخزن سلطان ویست / بلک اکنون شاه را خود جان ویست\nچه محل دارد به پیش این عشیق / لعل و یاقوت و زمرد یا عقیق\nشاه را بر وی نبودی بد گمان / تسخری می‌کرد بهر امتحان\nپاک می‌دانستش از هر غش و غل / باز از وهمش همی‌لرزید دل\nکه مبادا کین بود خسته شود / من نخواهم که برو خجلت رود\nاین نکردست او و گر کرد او رواست / هر چه خواهد گو بکن محبوب ماست\nهر چه محبوبم کند من کرده‌ام / او منم من او چه گر در پرده‌ام\nباز گفتی دور از آن خو و خصال / این چنین تخلیط ژاژست و خیال\nاز ایاز این خود محالست و بعید / کو یکی دریاست قعرش ناپدید\nهفت دریا اندرو یک قطره‌ای / جملهٔ هستی ز موجش چکره‌ای\nجمله پاکیها از آن دریا برند / قطره‌هااش یک به یک میناگرند\nشاه شاهانست و بلک شاه‌ساز / وز برای چشم بد نامش ایاز\nچشمهای نیک هم بر وی به دست / از ره غیرت که حسنش بی‌حدست\nیک دهان خواهم به پهنای فلک / تا بگویم وصف آن رشک ملک\nور دهان یابم چنین و صد چنین / تنگ آید در فغان این حنین\nاین قدر گر هم نگویم ای سند / شیشهٔ دل از ضعیفی بشکند\nشیشهٔ دل را چو نازک دیده‌ام / بهر تسکین بس قبا بدریده‌ام\nمن سر هر ماه سه روز ای صنم / بی‌گمان باید که دیوانه شوم\nهین که امروز اول سه روزه است / روز پیروزست نه پیروزه است\nهر دلی که اندر غم شه می‌بود / دم به دم او را سر مه می‌بود\nقصهٔ محمود و اوصاف ایاز / چون شدم دیوانه رفت اکنون ز ساز",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5075",
        "title": "بخش ۷۵ - بیان آنک آنچ بیان کرده می‌شود صورت قصه است وانگه آن صورتی",
        "content": "زانک پیلم دید هندستان به خواب / از خراج اومید بر ده شد خراب\nکیف یاتی النظم لی والقافیه / بعد ما ضاعت اصول العافیه\nما جنون واحد لی فی الشجون / بل جنون فی جنون فی جنون\nذاب جسمی من اشارات الکنی / منذ عاینت البقاء فی الفنا\nای ایاز از عشق تو گشتم چو موی / ماندم از قصه تو قصهٔ من بگوی\nبس فسانهٔ عشق تو خواندم به جان / تو مرا که افسانه گشتستم بخوان\nخود تو می‌خوانی نه من ای مقتدی / من که طورم تو موسی وین صدا\nکوه بیچاره چه داند گفت چیست / زانک موسی می‌بداند که تهیست\nکوه می‌داند به قدر خویشتن / اندکی دارد ز لطف روح تن\nتن چو اصطرلاب باشد ز احتساب / آیتی از روح هم‌چون آفتاب\nآن منجم چون نباشد چشم‌تیز / شرط باشد مرد اصطرلاب‌ریز\nتا صطرلابی کند از بهر او / تا برد از حالت خورشید بو\nجان کز اصطرلاب جوید او صواب / چه قدر داند ز چرخ و آفتاب\nتو که ز اصطرب دیده بنگری / درجهان دیدن یقین بس قاصری\nتو جهان را قدر دیده دیده‌ای / کو جهان سبلت چرا مالیده‌ای\nعارفان را سرمه‌ای هست آن بجوی / تا که دریا گردد این چشم چو جوی\nذره‌ای از عقل و هوش ار با منست / این چه سودا و پریشان گفتنست\nچونک مغز من ز عقل و هش تهیست / پس گناه من درین تخلیط چیست\nنه گناه اوراست که عقلم ببرد / عقل جملهٔ عاقلان پیشش بمرد\nیا مجیر العقل فتان الحجی / ما سواک للعقول مرتجی\nما اشتهیت العقل مذ جننتنی / ما حسدت الحسن مذ زینتنی\nهل جنونی فی هواک مستطاب / قل بلی والله یجزیک الثواب\nگر بتازی گوید او ور پارسی / گوش و هوشی کو که در فهمش رسی\nبادهٔ او درخور هر هوش نیست / حلقهٔ او سخرهٔ هر گوش نیست\nباز دیگر آمدم دیوانه‌وار / رو رو ای جان زود زنجیری بیار\nغیر آن زنجیر زلف دلبرم / گر دو صد زنجیر آری بردرم",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5076",
        "title": "بخش ۷۶ - حکمت نظر کردن در چارق و پوستین کی فلینظر الانسان مم خلق",
        "content": "بازگردان قصهٔ عشق ایاز / که آن یکی گنجیست مالامال راز\nمی‌رود هر روز در حجرهٔ برین / تا ببیند چارقی با پوستین\nزانک هستی سخت مستی آورد / عقل از سر شرم از دل می‌برد\nصد هزاران قرن پیشین را همین / مستی هستی بزد ره زین کمین\nشد عزرائیلی ازین مستی بلیس / که چرا آدم شود بر من رئیس\nخواجه‌ام من نیز و خواجه‌زاده‌ام / صد هنر را قابل و آماده‌ام\nدر هنر من از کسی کم نیستم / تا به خدمت پیش دشمن بیستم\nمن ز آتش زاده‌ام او از وحل / پیش آتش مر وحل را چه محل\nاو کجا بود اندر آن دوری که من / صدر عالم بودم و فخر زمن",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5077",
        "title": "بخش ۷۷ - خلق الجان من مارج من نار و قوله تعالی فی حق ابلیس انه  کا",
        "content": "شعله می‌زد آتش جان سفیه / که آتشی بود الولد سر ابیه\nنه غلط گفتم که بد قهر خدا / علتی را پیش آوردن چرا\nکار بی‌علت مبرا از علل / مستمر و مستقرست از ازل\nدر کمال صنع پاک مستحث / علت حادث چه گنجد یا حدث\nسر آب چه بود آب ما صنع اوست / صنع مغزست و آب صورت چو پوست\nعشق دان ای فندق تن دوستت / جانت جوید مغز و کوبد پوستت\nدوزخی که پوست باشد دوستش / داد بدلنا جلودا پوستش\nمعنی و مغزت بر آتش حاکمست / لیک آتش را قشورت هیزمست\nکوزهٔ چوبین که در وی آب جوست / قدرت آتش همه بر ظرف اوست\nمعنی انسان بر آتش مالکست / مالک دوزخ درو کی هالکست\nپس میفزا تو بدن معنی فزا / تا چو مالک باشی آتش را کیا\nپوستها بر پوست می‌افزوده‌ای / لاجرم چون پوست اندر دوده‌ای\nزانک آتش را علف جز پوست نیست / قهر حق آن کبر را پوستین کنیست\nاین تکبر از نتیجهٔ پوستست / جاه و مال آن کبر را زان دوستست\nاین تکبر چیست غفلت از لباب / منجمد چون غفلت یخ ز آفتاب\nچون خبر شد ز آفتابش یخ نماند / نرم گشت و گرم گشت و تیز راند\nشد ز دید لب جملهٔ تن طمع / خوار و عاشق شد که ذل من طمع\nچون نبیند مغز قانع شد به پوست / بند عز من قنع زندان اوست\nعزت اینجا گبریست و ذل دین / سنگ تا فانی نشد کی شد نگین\nدر مقام سنگی آنگاهی انا / وقت مسکین گشتن تست وفنا\nکبر زان جوید همیشه جاه و مال / که ز سرگینست گلحن را کمال\nکین دو دایه پوست را افزون کنند / شحم و لحم و کبر و نخوت آکنند\nدیده را بر لب لب نفراشتند / پوست را زان روی لب پنداشتند\nپیش‌وا ابلیس بود این راه را / کو شکار آمد شبیکهٔ جاه را\nمال چون مارست و آن جاه اژدها / سایهٔ مردان زمرد این دو را\nزان زمرد مار را دیده جهد / کور گردد مار و ره‌رو وا رهد\nچون برین ره خار بنهاد آن رئیس / هر که خست او گفته لعنت بر بلیس\nیعنی این غم بر من از غدر ویست / غدر را آن مقتدا سابق‌پیست\nبعد ازو خود قرن بر قرن آمدند / جملگان بر سنت او پا زدند\nهر که بنهد سنت بد ای فتا / تا در افتد بعد او خلق از عمی\nجمع گردد بر وی آن جمله بزه / کو سری بودست و ایشان دم‌غزه\nلیک آدم چارق و آن پوستین / پیش می‌آورد که هستم ز طین\nچون ایاز آن چارقش مورود بود / لاجرم او عاقبت محمود بود\nهست مطلق کارساز نیستیست / کارگاه هست‌کن جز نیست چیست\nبر نوشته هیچ بنویسد کسی / یا نهاله کارد اندر مغرسی\nکاغذی جوید که آن بنوشته نیست / تخم کارد موضعی که کشته نیست\nتو برادر موضع ناکشته باش / کاغذ اسپید نابنوشته باش\nتا مشرف گردی از نون والقلم / تا بکارد در تو تخم آن ذوالکرم\nخود ازین پالوه نالیسیده گیر / مطبخی که دیده‌ای نادیده گیر\nزانک ازین پالوده مستیها بود / پوستین و چارق از یادت رود\nچون در آید نزع و مرگ آهی کنی / ذکر دلق و چارق آنگاهی کنی\nتا نمانی غرق موج زشتیی / که نباشد از پناهی پشتیی\nیاد ناری از سفینهٔ راستین / ننگری رد چارق و در پوستین\nچونک درمانی به غرقاب فنا / پس ظلمنا ورد سازی بر ولا\nدیو گوید بنگرید این خام را / سر برید این مرغ بی‌هنگام را\nدور این خصلت ز فرهنگ ایاز / که پدید آید نمازش بی‌نماز\nاو خروس آسمان بوده ز پیش / نعره‌های او همه در وقت خویش",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5078",
        "title": "بخش ۷۸ - در معنی این کی ارنا الاشیاء کما هی و معنی این کی لو کشف ا",
        "content": "ای خروسان از وی آموزید بانگ / بانگ بهر حق کند نه بهر دانگ\nصبح کاذب آید و نفریبدش / صبح کاذب عالم و نیک و بدش\nاهل دنیا عقل ناقص داشتند / تا که صبح صادقش پنداشتند\nصبح کاذب کاروانها را زدست / که به بوی روز بیرون آمدست\nصبح کاذب خلق را رهبر مباد / کو دهد بس کاروانها را به باد\nای شده تو صبح کاذب را رهین / صبح صادق را تو کاذب هم مبین\nگر نداری از نفاق و بد امان / از چه داری بر برادر ظن همان\nبدگمان باشد همیشه زشت‌کار / نامهٔ خود خواند اندر حق یار\nآن خسان که در کژیها مانده‌اند / انبیا را ساحر و کژ خوانده‌اند\nوآن امیران خسیس قلب‌ساز / این گمان بردند بر حجرهٔ ایاز\nکو دفینه دارد و گنج اندر آن / ز آینهٔ خود منگر اندر دیگران\nشاه می‌دانست خود پاکی او / بهر ایشان کرد او آن جست و جو\nکای امیر آن حجره را بگشای در / نیم شب که باشد او زان بی‌خبر\nتا پدید آید سگالشهای او / بعد از آن بر ماست مالشهای او\nمر شما را دادم آن زر و گهر / من از آن زرها نخواهم جز خبر\nاین همی‌گفت و دل او می‌طپید / از برای آن ایاز بی ندید\nکه منم کین بر زبانم می‌رود / این جفاگر بشنود او چون شود\nباز می‌گوید به حق دین او / که ازین افزون بود تمکین او\nکی به قذف زشت من طیره شود / وز غرض وز سر من غافل بود\nمبتلی چون دید تاویلات رنج / برد بیند کی شود او مات رنج\nصاحب تاویل ایاز صابرست / کو به بحر عاقبتها ناظرست\nهم‌چو یوسف خواب این زندانیان / هست تعبیرش به پیش او عیان\nخواب خود را چون نداند مرد خیر / کو بود واقف ز سر خواب غیر\nگر زنم صد تیغ او را ز امتحان / کم نگردد وصلت آن مهربان\nداند او که آن تیغ بر خود می‌زنم / من ویم اندر حقیقت او منم",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5079",
        "title": "بخش ۷۹ - بیان اتحاد عاشق و معشوق از روی حقیقت اگر چه متضادند  از ر",
        "content": "جسم مجنون را ز رنج و دوریی / اندر آمد ناگهان رنجوریی\nخون بجوش آمد ز شعلهٔ اشتیاق / تا پدید آمد بر آن مجنون خناق\nپس طبیب آمد بدار و کردنش / گفت چاره نیست هیچ از رگ‌زنش\nرگ زدن باید برای دفع خون / رگ‌زنی آمد بدانجا ذو فنون\nبازوش بست و گرفت آن نیش او / بانک بر زد در زمان آن عشق‌خو\nمزد خود بستان و ترک فصد کن / گر بمیرم گو برو جسم کهن\nگفت آخر از چه می‌ترسی ازین / چون نمی‌ترسی تو از شیر عرین\nشیر و گرگ و خرس و هر گور و دده / گرد بر گرد تو شب گرد آمده\nمی نه آیدشان ز تو بوی بشر / ز انبهی عشق و وجد اندر جگر\nگرگ و خرس و شیر داند عشق چیست / کم ز سگ باشد که از عشق او عمیست\nگر رگ عشقی نبودی کلب را / کی بجستی کلب کهفی قلب را\nهم ز جنس او به صورت چون سگان / گر نشد مشهور هست اندر جهان\nبو نبردی تو دل اندر جنس خویش / کی بری تو بوی دل از گرگ و میش\nگر نبودی عشق هستی کی بدی / کی زدی نان بر تو و کی تو شدی\nنان تو شد از چه ز عشق و اشتها / ورنه نان را کی بدی تا جان رهی\nعشق نان مرده را می جان کند / جان که فانی بود جاویدان کند\nگفت مجنون من نمی‌ترسم ز نیش / صبر من از کوه سنگین هست بیش\nمنبلم بی‌زخم ناساید تنم / عاشقم بر زخمها بر می‌تنم\nلیک از لیلی وجود من پرست / این صدف پر از صفات آن درست\nترسم ای فصاد گر فصدم کنی / نیش را ناگاه بر لیلی زنی\nداند آن عقلی که او دل‌روشنیست / در میان لیلی و من فرق نیست",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5080",
        "title": "بخش ۸۰ - معشوقی از عاشق پرسید کی خود را دوست‌تر داری یا مرا  گفت م",
        "content": "گفت معشوقی به عاشق ز امتحان / در صبوحی کای فلان ابن الفلان\nمر مرا تو دوست‌تر داری عجب / یا که خود را راست گو یا ذا الکرب\nگفت من در تو چنان فانی شدم / که پرم از تتو ز ساران تا قدم\nبر من از هستی من جز نام نیست / در وجودم جز تو ای خوش‌کام نیست\nزان سبب فانی شدم من این چنین / هم‌چو سرکه در تو بحر انگبین\nهم‌چو سنگی کو شود کل لعل ناب / پر شود او از صفات آفتاب\nوصف آن سنگی نماند اندرو / پر شود از وصف خور او پشت و رو\nبعد از آن گر دوست دارد خویش را / دوستی خور بود آن ای فتا\nور که خود را دوست دارد ای بجان / دوستی خویش باشد بی‌گمان\nخواه خود را دوست دارد لعل ناب / خواه تا او دوست دارد آفتاب\nاندرین دو دوستی خود فرق نیست / هر دو جانب جز ضیای شرق نیست\nتا نشد او لعل خود را دشمنست / زانک یک من نیست آنجا دو منست\nزانک ظلمانیست سنگ و روزکور / هست ظلمانی حقیقت ضد نور\nخویشتن را دوست دارد کافرست / زانک او مناع شمس اکبرست\nپس نشاید که بگوید سنگ انا / او همه تاریکیست و در فنا\nگفت فرعونی انا الحق گشت پست / گفت منصوری اناالحق و برست\nآن انا را لعنة الله در عقب / وین انا را رحمةالله ای محب\nزانک او سنگ سیه بد این عقیق / آن عدوی نور بود و این عشیق\nاین انا هو بود در سر ای فضول / ز اتحاد نور نه از رای حلول\nجهد کن تا سنگیت کمتر شود / تا به لعلی سنگ تو انور شود\nصبر کن اندر جهاد و در عنا / دم به دم می‌بین بقا اندر فنا\nوصف سنگی هر زمان کم می‌شود / وصف لعلی در تو محکم می‌شود\nوصف هستی می‌رود از پیکرت / وصف مستی می‌فزاید در سرت\nسمع شو یکبارگی تو گوش‌وار / تا ز حلقهٔ لعل یابی گوشوار\nهم‌چو چه کن خاک می‌کن گر کسی / زین تن خاکی که در آبی رسی\nگر رسد جذبهٔ خدا آب معین / چاه ناکنده بجوشد از زمین\nکار می‌کن تو بگوش آن مباش / اندک اندک خاک چه را می‌تراش\nهر که رنجی دید گنجی شد پدید / هر که جدی کرد در جدی رسید\nگفت پیغمبر رکوعست و سجود / بر در حق کوفتن حلقهٔ وجود\nحلقهٔ آن در هر آنکو می‌زند / بهر او دولت سری بیرون کند",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5081",
        "title": "بخش ۸۱ - آمدن آن امیر نمام با سرهنگان نیم‌شب بگشادن آن حجرهٔ ایاز ",
        "content": "آن امینان بر در حجره شدند / طالب گنج و زر و خمره بدند\nقفل را برمی‌گشادند از هوس / با دو صد فرهنگ و دانش چند کس\nزانک قفل صعب و پر پیچیده بود / از میان قفلها بگزیده بود\nنه ز بخل سیم و مال و زر خام / از برای کتم آن سر از عوام\nکه گروهی بر خیال بد تنند / قوم دیگر نام سالوسم کنند\nپیش با همت بود اسرار جان / از خسان محفوظ‌تر از لعل کان\nزر به از جانست پیش ابلهان / زر نثار جان بود نزد شهان\nحرص تازد بیهده سوی سراب / عقل گوید نیک بین که آن نیست آب\nحرص غالب بود و زر چون جان شده / نعرهٔ عقل آن زمان پنهان شده\nگشته صدتو حرص و غوغاهای او / گشته پنهان حکمت و ایمای او\nتا که در چاه غرور اندر فتد / آنگه از حکمت ملامت بشنود\nچون ز بند دام باد او شکست / نفس لوامه برو یابید دست\nتا به دیوار بلا ناید سرش / نشنود پند دل آن گوش کرش\nکودکان را حرص گوزینه و شکر / از نصیحتها کند دو گوش کر\nچونک دردت دنبلش آغاز شد / در نصیحت هر دو گوشش باز شد\nحجره را با حرص و صدگونه هوس / باز کردند آن زمان آن چند کس\nاندر افتادند از در ز ازدحام / هم‌چو اندر دوغ گندیده هوام\nعاشقانه در فتد با کر و فر / خورد امکان نی و بسته هر دو پر\nبنگریدند از یسار و از یمین / چارقی بدریده بود و پوستین\nباز گفتند این مکان بی‌نوش نیست / چارق اینجا جز پی روپوش نیست\nهین بیاور سیخهای تیز را / امتحان کن حفره و کاریز را\nهر طرف کندند و جستند آن فریق / حفره‌ها کردند و گوهای عمیق\nحفره‌هاشان بانگ می‌داد آن زمان / کنده‌های خالییم ای کندگان\nزان سگالش شرم هم می‌داشتند / کنده‌ها را باز می‌انباشتند\nبی‌عدد لا حول در هر سینه‌ای / مانده مرغ حرصشان بی‌چینه‌ای\nزان ضلالتهای یاوه‌تازشان / حفرهٔ دیوار و در غمازشان\nممکن اندای آن دیوار نی / با ایاز امکان هیچ انکار نی\nگر خداع بی‌گناهی می‌دهند / حایط و عرصه گواهی می‌دهند\nباز می‌گشتند سوی شهریار / پر ز گرد و روی زرد و شرمسار",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5082",
        "title": "بخش ۸۲ - بازگشتن نمامان از حجرهٔ ایاز به سوی شاه توبره تهی و خجل ه",
        "content": "شاه قاصد گفت هین احوال چیست / که بغلتان از زر و همیان تهیست\nور نهان کردید دینار و تسو / فر شادی در رخ و رخسار کو\nگرچه پنهان بیخ هر بیخ آورست / برگ سیماهم وجوهم اخضرست\nآنچ خورد آن بیخ از زهر و ز قند / نک منادی می‌کند شاخ بلند\nبیخ اگر بی‌برگ و از مایه تهیست / برگهای سبز اندر شاخ چیست\nبر زبان بیخ گل مهری نهد / شاخ دست و پا گواهی می‌دهد\nآن امینان جمله در عذر آمدند / هم‌چو سایه پیش مه ساجد شدند\nعذر آن گرمی و لاف و ما و من / پیش شه رفتند با تیغ و کفن\nاز خجالت جمله انگشتان گزان / هر یکی می‌گفت کای شاه جهان\nگر بریزی خون حلالستت حلال / ور ببخشی هست انعام و نوال\nکرده‌ایم آنها که از ما می‌سزید / تا چه فرمایی تو ای شاه مجید\nگر ببخشی جرم ما ای دل‌فروز / شب شبیها کرده باشد روز روز\nگر ببخشی یافت نومیدی گشاد / ورنه صد چون ما فدای شاه باد\nگفت شه نه این نواز و این گداز / من نخواهم کرد هست آن ایاز",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5083",
        "title": "بخش ۸۳ - حواله کردن پادشاه قبول و توبهٔ نمامان و حجره گشایان و سزا",
        "content": "این جنایت بر تن و عرض ویست / زخم بر رگهای آن نیکوپیست\nگرچه نفس واحدیم از روی جان / ظاهرا دورم ازین سود و زیان\nتهمتی بر بنده شه را عار نیست / جز مزید حلم و استظهار نیست\nمتهم را شاه چون قارون کند / بی‌گنه را تو نظر کن چون کند\nشاه را غافل مدان از کار کس / مانع اظهار آن حلمست و بس\nمن هنا یشفع به پیش علم او / لا ابالی‌وار الا حلم او\nآن گنه اول ز حلمش می‌جهد / ورنه هیبت آن مجالش کی دهد\nخونبهای جرم نفس قاتله / هست بر حلمش دیت بر عاقله\nمست و بی‌خود نفس ما زان حلم بود / دیو در مستی کلاه از وی ربود\nگرنه ساقی حلم بودی باده‌ریز / دیو با آدم کجا کردی ستیز\nگاه علم آدم ملایک را کی بود / اوستاد علم و نقاد نقود\nچونک در جنت شراب حلم خورد / شد ز یک بازی شیطان روی زرد\nآن بلادرهای تعلیم ودود / زیرک و دانا و چستش کرده بود\nباز آن افیون حلم سخت او / دزد را آورد سوی رخت او\nعقل آید سوی حلمش مستجیر / ساقیم تو بوده‌ای دستم بگیر",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5084",
        "title": "بخش ۸۴ - فرمودن شاه ایاز را کی اختیار کن از عفو و مکافات کی از عدل",
        "content": "کن میان مجرمان حکم ای ایاز / ای ایاز پاک با صد احتراز\nگر دو صد بارت بجوشم در عمل / در کف جوشت نیابم یک دغل\nز امتحان شرمنده خلقی بی‌شمار / امتحانها از تو جمله شرمسار\nبحر بی‌قعرست تنها علم نیست / کوه و صد کوهست این خود حلم نیست\nگفت من دانم عطای تست این / ورنه من آن چارقم و آن پوستین\nبهر آن پیغامبر این را شرح ساخت / هر که خود بشناخت یزدان را شناخت\nچارقت نطفه‌ست و خونت پوستین / باقی ای خواجه عطای اوست این\nبهر آن دادست تا جویی دگر / تو مگو که نیستش جز این قدر\nزان نماید چند سیب آن باغبان / تا بدانی نخل و دخل بوستان\nکف گندم زان دهد خریار را / تا بداند گندم انبار را\nنکته‌ای زان شرح گوید اوستاد / تا شناسی علم او را مستزاد\nور بگویی خود همینش بود و بس / دورت اندازد چنانک از ریش خس\nای ایاز اکنون بیا و داده ده / داد نادر در جهان بنیاد نه\nمجرمانت مستحق کشتن‌اند / وز طمع بر عفو و حلمت می‌تنند\nتا که رحمت غالب آید یا غضب / آب کوثر غالب آید یا لهب\nاز پی مردم‌ربایی هر دو هست / شاخ حلم و خشم از عهد الست\nبهر این لفظ الست مستبین / نفی و اثباتست در لفظی قرین\nزانک استفهام اثباتیست این / لیک در وی لفظ لیس شد قرین\nترک کن تا ماند این تقریر خام / کاسهٔ خاصان منه بر خوان عام\nقهر و لطفی چون صبا و چون وبا / آن یکی آهن‌ربا وین که‌ربا\nمی‌کشد حق راستان را تا رشد / قسم باطل باطلان را می‌کشد\nمعده حلوایی بود حلوا کشد / معده صفرایی بود سرکا کشد\nفرش سوزان سردی از جالس برد / فرش افسرده حرارت را خورد\nدوست بینی از تو رحمت می‌جهد / خصم بینی از تو سطوت می‌جهد\nای ایاز این کار را زوتر گزار / زانک نوعی انتقامست انتظار",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5085",
        "title": "بخش ۸۵ - تعجیل فرمودن پادشاه ایاز را کی زود این حکم را به فیصل رسا",
        "content": "گفت ای شه جملگی فرمان تراست / با وجود آفتاب اختر فناست\nزهره کی بود یا عطارد یا شهاب / کو برون آید به پیش آفتاب\nگر ز دلق و پوستین بگذشتمی / کی چنین تخم ملامت کشتمی\nقفل کردن بر در حجره چه بود / در میان صد خیالیی حسود\nدست در کرده درون آب جو / هر یکی زیشان کلوخ خشک‌جو\nپس کلوخ خشک در جو کی بود / ماهیی با آب عاصی کی شود\nبر من مسکین جفا دارند ظن / که وفا را شرم می‌آید ز من\nگر نبودی زحمت نامحرمی / چند حرفی از وفا واگفتمی\nچون جهانی شبهت و اشکال‌جوست / حرف می‌رانیم ما بیرون پوست\nگر تو خود را بشکنی مغزی شوی / داستان مغز نغزی بشنوی\nجوز را در پوستها آوازهاست / مغز و روغن را خود آوازی کجاست\nدارد آوازی نه اندر خورد گوش / هست آوازش نهان در گوش نوش\nگرنه خوش‌آوازی مغزی بود / ژغژغ آواز قشری کی شنود\nژغژغ آن زان تحمل می‌کنی / تا که خاموشانه بر مغزی زنی\nچند گاهی بی‌لب و بی‌گوش شو / وانگهان چون لب حریف نوش شو\nچند گفتی نظم و نثر و راز فاش / خواجه یک روز امتحان کن گنگ باش",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5086",
        "title": "بخش ۸۶ - حکایت در تقریر این سخن کی چندین گاه گفت ذکر را آزمودیم مد",
        "content": "چند پختی تلخ و تیز و شورگز / این یکی بار امتحان شیرین بپز\nآن یکی را در قیامت ز انتباه / در کف آید نامهٔ عصیان سیاه\nسرسیه چون نامه‌های تعزیه / پر معاصی متن نامه و حاشیه\nجمله فسق و معصیت بد یک سری / هم‌چو دارالحرب پر از کافری\nآنچنان نامهٔ پلید پر وبال / در یمین ناید درآید در شمال\nخود همین‌جا نامهٔ خود را ببین / دست چپ را شاید آن یا در یمین\nموزهٔ چپ کفش چپ هم در دکان / آن چپ دانیش پیش از امتحان\nچون نباشی راست می‌دان که چپی / هست پیدا نعرهٔ شیر و کپی\nآنک گل را شاهد و خوش‌بو کند / هر چپی را راست فضل او کند\nهر شمالی را یمینی او دهد / بحر را ماء معینی او دهد\nگر چپی با حضرت او راست باش / تا ببینی دست‌برد لطفهاش\nتو روا داری که این نامهٔ مهین / بگذرد از چپ در آید در یمین\nاین چنین نامه که پرظلم و جفاست / کی بود خود درخور اندر دست راست",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5087",
        "title": "بخش ۸۷ - در بیان کسی کی سخنی گوید کی حال او مناسب آن سخن و آن دعوی",
        "content": "زاهدی را یک زنی بد بس غیور / هم بد او را یک کنیزک هم‌چو حور\nزان ز غیرت پاس شوهر داشتی / با کنیزک خلوتش نگذاشتی\nمدتی زن شد مراقب هر دو را / تاکشان فرصت نیفتد در خلا\nتا در آمد حکم و تقدیر اله / عقل حارس خیره‌سر گشت و تباه\nحکم و تقدیرش چو آید بی‌وقوف / عقل کی بود در قمر افتد خسوف\nبود در حمام آن زن ناگهان / یادش آمد طشت و در خانه بد آن\nبا کنیزک گفت رو هین مرغ‌وار / طشت سیمین را ز خانهٔ ما بیار\nآن کنیزک زنده شد چون این شنید / که به خواجه این زمان خواهد رسید\nخواجه در خانه‌ست و خلوت این زمان / پس دوان شد سوی خانه شادمان\nعشق شش ساله کنیزک را بد این / که بیابد خواجه را خلوت چنین\nگشت پران جانب خانه شتافت / خواجه را در خانه در خلوت بیافت\nهر دو عاشق را چنان شهوت ربود / که احتیاط و یاد در بستن نبود\nهر دو با هم در خزیدند از نشاط / جان به جان پیوست آن دم ز اختلاط\nیاد آمد در زمان زن را که من / چون فرستادم ورا سوی وطن\nپنبه در آتش نهادم من به خویش / اندر افکندم قج نر را به میش\nگل فرو شست از سر و بی‌جان دوید / در پی او رفت و چادر می‌کشید\nآن ز عشق جان دوید و این ز بیم / عشق کو و بیم کو فرقی عظیم\nسیر عارف هر دمی تا تخت شاه / سیر زاهد هر مهی یک روزه راه\nگرچه زاهد را بود روزی شگرف / کی بود یک روز او خمسین الف\nقدر هر روزی ز عمر مرد کار / باشد از سال جهان پنجه هزار\nعقلها زین سر بود بیرون در / زهرهٔ وهم ار بدرد گو بدر\nترس مویی نیست اندر پیش عشق / جمله قربانند اندر کیش عشق\nعشق وصف ایزدست اما که خوف / وصف بندهٔ مبتلای فرج و جوف\nچون یحبون بخواندی در نبی / با یحبوهم قرین در مطلبی\nپس محبت وصف حق دان عشق نیز / خوف نبود وصف یزدان ای عزیز\nوصف حق کو وصف مشتی خاک کو / وصف حادث کو وصف پاک کو\nشرح عشق ار من بگویم بر دوام / صد قیامت بگذرد و آن ناتمام\nزانک تاریخ قیامت را حدست / حد کجا آنجا که وصف ایزدست\nعشق را پانصد پرست و هر پری / از فراز عرش تا تحت‌الثری\nزاهد با ترس می‌تازد به پا / عاشقان پران‌تر از برق و هوا\nکی رسند این خایفان در گرد عشق / که آسمان را فرش سازد درد عشق\nجز مگر آید عنایتهای ضو / کز جهان و زین روش آزاد شو\nاز قش خود وز دش خود باز ره / که سوی شه یافت آن شهباز ره\nاین قش و دش هست جبر و اختیار / از ورای این دو آمد جذب یار\nچون رسید آن زن به خانه در گشاد / بانگ در در گوش ایشان در فتاد\nآن کنیزک جست آشفته ز ساز / مرد بر جست و در آمد در نماز\nزن کنیزک را پژولیده بدید / درهم و آشفته و دنگ و مرید\nشوی خود را دید قایم در نماز / در گمان افتاد زن زان اهتزاز\nشوی را برداشت دامن بی‌خطر / دید آلودهٔ منی خصیه و ذکر\nاز ذکر باقی نطفه می‌چکید / ران و زانو گشت آلوده و پلید\nبر سرش زد سیلی و گفت ای مهین / خصیهٔ مرد نمازی باشد این\nلایق ذکر و نمازست این ذکر / وین چنین ران و زهار پر قذر\nنامهٔ پر ظلم و فسق و کفر و کین / لایقست انصاف ده اندر یمین\nگر بپرسی گبر را کین آسمان / آفریدهٔ کیست وین خلق و جهان\nگوید او کین آفریدهٔ آن خداست / که آفرینش بر خدایی‌اش گواست\nکفر و فسق و استم بسیار او / هست لایق با چنین اقرار او\nهست لایق با چنین اقرار راست / آن فضیحتها و آن کردار کاست\nفعل او کرده دروغ آن قول را / تا شد او لایق عذاب هول را\nروز محشر هر نهان پیدا شود / هم ز خود هر مجرمی رسوا شود\nدست و پا بدهد گواهی با بیان / بر فساد او به پیش مستعان\nدست گوید من چنین دزدیده‌ام / لب بگوید من چنین پرسیده‌ام\nپای گوید من شدستم تا منی / فرج گوید من بکردستم زنی\nچشم گوید کرده‌ام غمزهٔ حرام / گوش گوید چیده‌ام س الکلام\nپس دروغ آمد ز سر تا پای خویش / که دروغش کرد هم اعضای خویش\nآنچنان که در نماز با فروغ / از گواهی خصیه شد زرقش دروغ\nپس چنان کن فعل که آن خود بی‌زبان / باشد اشهد گفتن و عین بیان\nتا همه تن عضو عضوت ای پسر / گفته باشد اشهد اندر نفع و ضر\nرفتن بنده پی خواجه گواست / که منم محکوم و این مولای ماست\nگر سیه کردی تو نامهٔ عمر خویش / توبه کن زانها که کردستی تو پیش\nعمر اگر بگذشت بیخش این دمست / آب توبه‌ش ده اگر او بی‌نمست\nبیخ عمرت را بده آب حیات / تا درخت عمر گردد با نبات\nجمله ماضیها ازین نیکو شوند / زهر پارینه ازین گردد چو قند\nسیئاتت را مبدل کرد حق / تا همه طاعت شود آن ما سبق\nخواجه بر توبهٔ نصوحی خوش به تن / کوششی کن هم به جان و هم به تن\nشرح این توبهٔ نصوح از من شنو / بگرویدستی و لیک از نو گرو",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5088",
        "title": "بخش ۸۸ - حکایت در بیان توبهٔ نصوح کی چنانک شیر از پستان بیرون آید ",
        "content": "بود مردی پیش ازین نامش نصوح / بد ز دلاکی زن او را فتوح\nبود روی او چو رخسار زنان / مردی خود را همی‌کرد او نهان\nاو به حمام زنان دلاک بود / در دغا و حیله بس چالاک بود\nسالها می‌کرد دلاکی و کس / بو نبرد از حال و سر آن هوس\nزانک آواز و رخش زن‌وار بود / لیک شهوت کامل و بیدار بود\nچادر و سربند پوشیده و نقاب / مرد شهوانی و در غرهٔ شباب\nدختران خسروان را زین طریق / خوش همی‌مالید و می‌شست آن عشیق\nتوبه‌ها می‌کرد و پا در می‌کشید / نفس کافر توبه‌اش را می‌درید\nرفت پیش عارفی آن زشت‌کار / گفت ما را در دعایی یاد دار\nسر او دانست آن آزادمرد / لیک چون حلم خدا پیدا نکرد\nبر لبش قفلست و در دل رازها / لب خموش و دل پر از آوازها\nعارفان که جام حق نوشیده‌اند / رازها دانسته و پوشیده‌اند\nهر کرا اسرار کار آموختند / مهر کردند و دهانش دوختند\nسست خندید و بگفت ای بدنهاد / زانک دانی ایزدت توبه دهاد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5089",
        "title": "بخش ۸۹ - در بیان آنک دعای عارف واصل و درخواست او از حق هم‌چو درخوا",
        "content": "آن دعا از هفت گردون در گذشت / کار آن مسکین به آخر خوب گشت\nکه آن دعای شیخ نه چون هر دعاست / فانی است و گفت او گفت خداست\nچون خدا از خود سؤال و کد کند / پس دعای خویش را چون رد کند\nیک سبب انگیخت صنع ذوالجلال / که رهانیدش ز نفرین و وبال\nاندر آن حمام پر می‌کرد طشت / گوهری از دختر شه یاوه گشت\nگوهری از حلقه‌های گوش او / یاوه گشت و هر زنی در جست و جو\nپس در حمام را بستند سخت / تا بجویند اولش در پیچ رخت\nرختها جستند و آن پیدا نشد / دزد گوهر نیز هم رسوا نشد\nپس به جد جستن گرفتند از گزاف / در دهان و گوش و اندر هر شکاف\nدر شکاف تحت و فوق و هر طرف / جست و جو کردند دری خوش صدف\nبانگ آمد که همه عریان شوید / هر که هستید ار عجوز و گر نوید\nیک به یک را حاجبه جستن گرفت / تا پدید آید گهردانهٔ شگفت\nآن نصوح از ترس شد در خلوتی / روی زرد و لب کبود از خشیتی\nپیش چشم خویش او می‌دید مرگ / رفت و می‌لرزید او مانند برگ\nگفت یارب بارها برگشته‌ام / توبه‌ها و عهدها بشکسته‌ام\nکرده‌ام آنها که از من می‌سزید / تا چنین سیل سیاهی در رسید\nنوبت جستن اگر در من رسد / وه که جان من چه سختیها کشد\nدر جگر افتاده‌استم صد شرر / در مناجاتم ببین بوی جگر\nاین چنین اندوه کافر را مباد / دامن رحمت گرفتم داد داد\nکاشکی مادر نزادی مر مرا / یا مرا شیری بخوردی در چرا\nای خدا آن کن که از تو می‌سزد / که ز هر سوراخ مارم می‌گزد\nجان سنگین دارم و دل آهنین / ورنه خون گشتی درین رنج و حنین\nوقت تنگ آمد مرا و یک نفس / پادشاهی کن مرا فریاد رس\nگر مرا این بار ستاری کنی / توبه کردم من ز هر ناکردنی\nتوبه‌ام بپذیر این بار دگر / تا ببندم بهر توبه صد کمر\nمن اگر این بار تقصیری کنم / پس دگر مشنو دعا و گفتنم\nاین همی زارید و صد قطره روان / که در افتادم به جلاد و عوان\nتا نمیرد هیچ افرنگی چنین / هیچ ملحد را مبادا این حنین\nنوحه‌ها کرد او بر جان خویش / روی عزرائیل دیده پیش پیش\nای خدا و ای خدا چندان بگفت / که آن در و دیوار با او گشت جفت\nدر میان یارب و یارب بد او / بانگ آمد از میان جست و جو",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5090",
        "title": "بخش ۹۰ - نوبت جستن رسیدن به نصوح و آواز آمدن که همه را جستیم نصوح ",
        "content": "جمله را جستیم پیش آی ای نصوح / گشت بیهوش آن زمان پرید روح\nهم‌چو دیوار شکسته در فتاد / هوش و عقلش رفت شد او چون جماد\nچونک هوشش رفت از تن بی‌امان / سر او با حق بپیوست آن زمان\nچون تهی گشت و وجود او نماند / باز جانش را خدا در پیش خواند\nچون شکست آن کشتی او بی‌مراد / در کنار رحمت دریا فتاد\nجان به حق پیوست چون بی‌هوش شد / موج رحمت آن زمان در جوش شد\nچون که جانش وا رهید از ننگ تن / رفت شادان پیش اصل خویشتن\nجان چو باز و تن مرورا کنده‌ای / پای بسته پر شکسته بنده‌ای\nچونک هوشش رفت و پایش بر گشاد / می‌پرد آن باز سوی کیقباد\nچونک دریاهای رحمت جوش کرد / سنگها هم آب حیوان نوش کرد\nذرهٔ لاغر شگرف و زفت شد / فرش خاکی اطلس و زربفت شد\nمردهٔ صدساله بیرون شد ز گور / دیو ملعون شد به خوبی رشک حور\nاین همه روی زمین سرسبز شد / چوب خشک اشکوفه کرد و نغز شد\nگرگ با بره حریف می شده / ناامیدان خوش‌رگ و خوش پی شده",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5091",
        "title": "بخش ۹۱ - یافته شدن گوهر و حلالی خواستن حاجبکان و کنیزکان شاه‌زاده ",
        "content": "بعد از آن خوفی هلاک جان بده / مژده‌ها آمد که اینک گم شده\nبانگ آمد ناگهان که رفت بیم / یافت شد گم گشته آن در یتیم\nیافت شد واندر فرح در بافتیم / مژدگانی ده که گوهر یافتیم\nاز غریو و نعره و دستک زدن / پر شده حمام قد زال الحزن\nآن نصوح رفته باز آمد به خویش / دید چشمش تابش صد روز بیش\nمی حلالی خواست از وی هر کسی / بوسه می‌دادند بر دستش بسی\nبد گمان بردیم و کن ما را حلال / گوشت تو خوردیم اندر قیل و قال\nزانک ظن جمله بر وی بیش بود / زانک در قربت ز جمله پیش بود\nخاص دلاکش بد و محرم نصوح / بلک هم‌چون دو تنی یک گشته روح\nگوهر ار بردست او بردست و بس / زو ملازم‌تر به خاتون نیست کس\nاول او را خواست جستن در نبرد / بهر حرمت داشتش تاخیر کرد\nتا بود کان را بیندازد به جا / اندرین مهلت رهاند خویش را\nاین حلالیها ازو می‌خواستند / وز برای عذر برمی‌خاستند\nگفت بد فضل خدای دادگر / ورنه زآنچم گفته شد هستم بتر\nچه حلالی خواست می‌باید ز من / که منم مجرم‌تر اهل زمن\nآنچ گفتندم ز بد از صد یکیست / بر من این کشفست ار کس را شکیست\nکس چه می‌داند ز من جز اندکی / از هزاران جرم و بد فعلم یکی\nمن همی دانم و آن ستار من / جرمها و زشتی کردار من\nاول ابلیسی مرا استاد بود / بعد از آن ابلیس پیشم باد بود\nحق بدید آن جمله را نادیده کرد / تا نگردم در فضیحت روی‌زرد\nباز رحمت پوستین دوزیم کرد / توبهٔ شیرین چو جان روزیم کرد\nهر چه کردم جمله ناکرده گرفت / طاعت ناکرده آورده گرفت\nهم‌چو سرو و سوسنم آزاد کرد / هم‌چو بخت و دولتم دلشاد کرد\nنام من در نامهٔ پاکان نوشت / دوزخی بودم ببخشیدم بهشت\nآه کردم چون رسن شد آه من / گشت آویزان رسن در چاه من\nآن رسن بگرفتم و بیرون شدم / شاد و زفت و فربه و گلگون شدم\nدر بن چاهی همی‌بودم زبون / در همه عالم نمی‌گنجم کنون\nآفرینها بر تو بادا ای خدا / ناگهان کردی مرا از غم جدا\nگر سر هر موی من یابد زبان / شکرهای تو نیاید در بیان\nمی‌زنم نعره درین روضه و عیون / خلق را یا لیت قومی یعلمون",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5092",
        "title": "بخش ۹۲ - باز خواندن شه‌زاده نصوح را از بهر دلاکی بعد از استحکام تو",
        "content": "بعد از آن آمد کسی کز مرحمت / دختر سلطان ما می‌خواندت\nدختر شاهت همی‌خواند بیا / تا سرش شویی کنون ای پارسا\nجز تو دلاکی نمی‌خواهد دلش / که بمالد یا بشوید با گلش\nگفت رو رو دست من بی‌کار شد / وین نصوح تو کنون بیمار شد\nرو کسی دیگر بجو اشتاب و تفت / که مرا والله دست از کار رفت\nبا دل خود گفت کز حد رفت جرم / از دل من کی رود آن ترس و گرم\nمن بمردم یک ره و باز آمدم / من چشیدم تلخی مرگ و عدم\nتوبه‌ای کردم حقیقت با خدا / نشکنم تا جان شدن از تن جدا\nبعد آن محنت کرا بار دگر / پا رود سوی خطر الا که خر",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5093",
        "title": "بخش ۹۳ - حکایت در بیان آنک کسی توبه کند و پشیمان شود و باز آن پشیم",
        "content": "گازری بود و مر او را یک خری / پشت ریش اشکم تهی و لاغری\nدر میان سنگ لاخ بی‌گیاه / روز تا شب بی‌نوا و بی‌پناه\nبهر خوردن جز که آب آنجا نبود / روز و شب بد خر در آن کور و کبود\nآن حوالی نیستان و بیشه بود / شیر بود آنجا که صیدش پیشه بود\nشیر را با پیل نر جنگ اوفتاد / خسته شد آن شیر و ماند از اصطیاد\nمدتی وا ماند زان ضعف از شکار / بی‌نوا ماندند دد از چاشت‌خوار\nزانک باقی‌خوار شیر ایشان بدند / شیر چون رنجور شد تنگ آمدند\nشیر یک روباه را فرمود رو / مر خری را بهر من صیاد شو\nگر خری یابی به گرد مرغزار / رو فسونش خوان فریبانش بیار\nچون بیابم قوتی از گوشت خر / پس بگیرم بعد از آن صیدی دگر\nاندکی من می‌خورم باقی شما / من سبب باشم شما را در نوا\nیا خری یا گاو بهر من بجوی / زان فسونهایی که می‌دانی بگوی\nاز فسون و از سخنهای خوشش / از سرش بیرون کن و اینجا کشش",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5094",
        "title": "بخش ۹۴ - تشبیه کردن قطب کی عارف واصلست در اجری دادن خلق از قوت مغف",
        "content": "قطب شیر و صید کردن کار او / باقیان این خلق باقی‌خوار او\nتا توانی در رضای قطب کوش / تا قوی گردد کند صید وحوش\nچو برنجد بی‌نوا مانند خلق / کز کف عقلست جمله رزق حلق\nزانک وجد حلق باقی خورد اوست / این نگه دار ار دل تو صیدجوست\nاو چو عقل و خلق چون اعضا و تن / بستهٔ عقلست تدبیر بدن\nضعف قطب از تن بود از روح نی / ضعف در کشتی بود در نوح نی\nقطب آن باشد که گرد خود تند / گردش افلاک گرد او بود\nیاریی ده در مرمهٔ کشتی‌اش / گر غلام خاص و بنده گشتی‌اش\nیاریت در تو فزاید نه اندرو / گفت حق ان تنصروا الله تنصروا\nهم‌چو روبه صید گیر و کن فداش / تا عوض گیری هزاران صید بیش\nروبهانه باشد آن صید مرید / مرده گیرد صید کفتار مرید\nمرده پیش او کشی زنده شود / چرک در پالیز روینده شود\nگفت روبه شیر را خدمت کنم / حیله‌ها سازم ز عقلش بر کنم\nحیله و افسونگری کار منست / کار من دستان و از ره بردنست\nاز سر که جانب جو می‌شتافت / آن خر مسکین لاغر را بیافت\nپس سلام گرم کرد و پیش رفت / پیش آن ساده دل درویش رفت\nگفت چونی اندرین صحرای خشک / در میان سنگ لاخ و جای خشک\nگفت خر گر در غمم گر در ارم / قسمتم حق کرد من زان شاکرم\nشکر گویم دوست را در خیر و شر / زانک هست اندر قضا از بد بتر\nچونک قسام اوست کفر آمد گله / صبر باید صبر مفتاح الصله\nغیر حق جمله عدواند اوست دوست / با عدو از دوست شکوت کی نکوست\nتا دهد دوغم نخواهم انگبین / زانک هر نعمت غمی دارد قرین",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5095",
        "title": "بخش ۹۵ - حکایت دیدن خر هیزم‌فروش با نوایی اسپان تازی را بر آخر  خا",
        "content": "بود سقایی مرورا یک خری / گشته از محنت دو تا چون چنبری\nپشتش از بار گران صد جای ریش / عاشق و جویان روز مرگ خویش\nجو کجا از کاه خشک او سیر نی / در عقب زخمی و سیخی آهنی\nمیر آخر دید او را رحم کرد / که آشنای صاحب خر بود مرد\nپس سلامش کرد و پرسیدش ز حال / کز چه این خر گشت دوتا هم‌چو دال\nگفت از درویشی و تقصیر من / که نمی‌یابد خود این بسته‌دهن\nگفت بسپارش به من تو روز چند / تا شود در آخر شه زورمند\nخر بدو بسپرد و آن رحمت‌پرست / در میان آخر سلطانش بست\nخر ز هر سو مرکب تازی بدید / با نوا و فربه و خوب و جدید\nزیر پاشان روفته آبی زده / که به وقت وجو به هنگام آمده\nخارش و مالش مر اسپان را بدید / پوز بالا کرد کای رب مجید\nنه که مخلوق توم گیرم خرم / از چه زار و پشت ریش و لاغرم\nشب ز درد پشت و از جوع شکم / آرزومندم به مردن دم به دم\nحال این اسپان چنین خوش با نوا / من چه مخصوصم به تعذیب و بلا\nناگهان آوازهٔ پیگار شد / تازیان را وقت زین و کار شد\nزخمهای تیر خوردند از عدو / رفت پیکانها دریشان سو به سو\nاز غزا باز آمدند آن تازیان / اندر آخر جمله افتاده ستان\nپایهاشان بسته محکم با نوار / نعلبندان ایستاده بر قطار\nمی‌شکافیدند تن‌هاشان بنیش / تا برون آرند پیکانها ز ریش\nآن خر آن را دید و می‌گفت ای خدا / من به فقر و عافیت دادم رضا\nزان نوا بیزارم و زان زخم زشت / هرکه خواهد عافیت دنیا بهشت",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5096",
        "title": "بخش ۹۶ - ناپسندیدن روباه گفتن خر را کی من راضیم به قسمت",
        "content": "گفت روبه جستن رزق حلال / فرض باشد از برای امتثال\nعالم اسباب و چیزی بی‌سبب / می‌نباید پس مهم باشد طلب\nوابتغوا من فضل الله است امر / تا نباید غصب کردن هم‌چو نمر\nگفت پیغامبر که بر رزق ای فتی / در فرو بسته‌ست و بر در قفلها\nجنبش و آمد شد ما و اکتساب / هست مفتاحی بر آن قفل و حجاب\nبی‌کلید این در گشادن راه نیست / بی‌طلب نان سنت الله نیست",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5097",
        "title": "بخش ۹۷ - جواب گفتن خر روباه را",
        "content": "گفت از ضعف توکل باشد آن / ورنه بدهد نان کسی که داد جان\nهر که جوید پادشاهی و ظفر / کم نیاید لقمهٔ نان ای پسر\nدام و دد جمله همه اکال رزق / نه پی کسپ‌اند نه حمال رزق\nجمله را رزاق روزی می‌دهد / قسمت هر یک به پیشش می‌نهد\nرزق آید پیش هر که صبر جست / رنج کوششها ز بی‌صبری تست",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5098",
        "title": "بخش ۹۸ - جواب گفتن روبه خر را",
        "content": "گفت روبه آن توکل نادرست / کم کسی اندر توکل ماهرست\nگرد نادر گشتن از نادانی است / هر کسی را کی ره سلطانی است\nچون قناعت را پیمبر گنج گفت / هر کسی را کی رسد گنج نهفت\nحد خود بشناس و بر بالا مپر / تا نیفتی در نشیب شور و شر",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5099",
        "title": "بخش ۹۹ - جواب گفتن خر روباه را",
        "content": "گفت این معکوس می‌گویی بدان / شور و شر از طمع آید سوی جان\nاز قناعت هیچ کس بی‌جان نشد / از حریصی هیچ کس سلطان نشد\nنان ز خوکان و سگان نبود دریغ / کسپ مردم نیست این باران و میغ\nآنچنان که عاشقی بر زرق زار / هست عاشق رزق هم بر رزق‌خوار",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5100",
        "title": "بخش ۱۰۰ - در تقریر معنی توکل حکایت آن زاهد کی توکل را امتحان می‌کر",
        "content": "آن یکی زاهد شنود از مصطفی / که یقین آید به جان رزق از خدا\nگر بخواهی ور نخواهی رزق تو / پیش تو آید دوان از عشق تو\nاز برای امتحان آن مرد رفت / در بیابان نزد کوهی خفت تفت\nکه ببینم رزق می‌آید به من / تا قوی گردد مرا در رزق ظن\nکاروانی راه گم کرد و کشید / سوی کوه آن ممتحن را خفته دید\nگفت این مرد این طرف چونست عور / در بیابان از ره و از شهر دور\nای عجب مرده‌ست یا زنده که او / می‌نترسد هیچ از گرگ و عدو\nآمدند و دست بر وی می‌زدند / قاصدا چیزی نگفت آن ارجمند\nهم نجنبید و نجنبانید سر / وا نکرد از امتحان هم او بصر\nپس بگفتند این ضعیف بی‌مراد / از مجاعت سکته اندر اوفتاد\nنان بیاوردند و در دیگی طعام / تا بریزندش به حلقوم و به کام\nپس بقاصد مرد دندان سخت کرد / تا ببیند صدق آن میعاد مرد\nرحمشان آمد که این بس بی‌نواست / وز مجاعت هالک مرگ و فناست\nکارد آوردند قوم اشتافتند / بسته دندانهاش را بشکافتند\nریختند اندر دهانش شوربا / می‌فشردند اندرو نان‌پاره‌ها\nگفت ای دل گرچه خود تن می‌زنی / راز می‌دانی و نازی می‌کنی\nگفت دل دانم و قاصد می‌کنم / رازق الله است بر جان و تنم\nامتحان زین بیشتر خود چون بود / رزق سوی صابران خوش می‌رود",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5101",
        "title": "بخش ۱۰۱ - جواب دادن روبه خر را و تحریض کردن او خر را بر کسب",
        "content": "گفت روبه این حکایت را بهل / دستها بر کسب زن جهد المقل\nدست دادستت خدا کاری بکن / مکسبی کن یاری یاری بکن\nهر کسی در مکسبی پا می‌نهد / یاری یاران دیگر می‌کند\nزانک جمله کسب ناید از یکی / هم دروگر هم سقا هم حایکی\nاین بهنبازیست عالم بر قرار / هر کسی کاری گزیند ز افتقار\nطبل‌خواری در میانه شرط نیست / راه سنت کار و مکسب کردنیست",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5102",
        "title": "بخش ۱۰۲ - جواب گفتن خر روباه را کی توکل بهترین کسبهاست کی هر  کسبی",
        "content": "گفت من به از توکل بر ربی / می‌ندانم در دو عالم مکسبی\nکسب شکرش را نمی‌دانم ندید / تا کشد رزق خدا رزق و مزید\nبحثشان بسیار شد اندر خطاب / مانده گشتند از سؤال و از جواب\nبعد از آن گفتش بدان در مملکه / نهی لا تلقوا بایدی تهلکه\nصبر در صحرای خشک و سنگ‌لاخ / احمقی باشد جهان حق فراخ\nنقل کن زینجا به سوی مرغزار / می‌چر آنجا سبزه گرد جویبار\nمرغزاری سبز مانند جنان / سبزه رسته اندر آنجا تا میان\nخرم آن حیوان که او آنجا شود / اشتر اندر سبزه ناپیدا شود\nهر طرف در وی یکی چشمهٔ روان / اندرو حیوان مرفه در امان\nاز خری او را نمی‌گفت ای لعین / تو از آن‌جایی چرا زاری چنین\nکو نشاط و فربهی و فر تو / چیست این لاغر تن مضطر تو\nشرح روضه گر دروغ و زور نیست / پس چرا چشمت ازو مخمور نیست\nاین گدا چشمی و این نادیدگی / از گدایی تست نه از بگلربگی\nچون ز چشمه آمدی چونی تو خشک / ور تو ناف آهویی کو بوی مشک\nزانک می‌گویی و شرحش می‌کنی / چون نشانی در تو نامد ای سنی",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5103",
        "title": "بخش ۱۰۳ - مثل آوردن اشتر در بیان آنک در مخبر دولتی فر و اثر آن  چو",
        "content": "آن یکی پرسید اشتر را که هی / از کجا می‌آیی ای اقبال پی\nگفت از حمام گرم کوی تو / گفت خود پیداست در زانوی تو\nمار موسی دید فرعون عنود / مهلتی می‌خواست نرمی می‌نمود\nزیرکان گفتند بایستی که این / تندتر گشتی چو هست او رب دین\nمعجزه‌گر اژدها گر مار بد / نخوت و خشم خدایی‌اش چه شد\nرب اعلی گر ویست اندر جلوس / بهر یک کرمی چیست این چاپلوس\nنفس تو تا مست نقلست و نبید / دانک روحت خوشهٔ غیبی ندید\nکه علاماتست زان دیدار نور / التجافی منک عن دار الغرور\nمرغ چون بر آب شوری می‌تند / آب شیرین را ندیدست او مدد\nبلک تقلیدست آن ایمان او / روی ایمان را ندیده جان او\nپس خطر باشد مقلد را عظیم / از ره و ره‌زن ز شیطان رجیم\nچون ببیند نور حق آمن شود / ز اضطرابات شک او ساکن شود\nتا کف دریا نیاید سوی خاک / که اصل او آمد بود در اصطکاک\nخاکی است آن کف غریبست اندر آب / در غریبی چاره نبود ز اضطراب\nچونک چشمش باز شد و آن نقش خواند / دیو را بر وی دگر دستی نماند\nگرچه با روباه خر اسرار گفت / سرسری گفت و مقلدوار گفت\nآب را بستود و او تایق نبود / رخ درید و جامه او عاشق نبود\nاز منافق عذر رد آمد نه خوب / زانک در لب بود آن نه در قلوب\nبوی سیبش هست جزو سیب نیست / بو درو جز از پی آسیب نیست\nحملهٔ زن در میان کارزار / نشکند صف بلک گردد کارزار\nگرچه می‌بینی چو شیر اندر صفش / تیغ بگرفته همی‌لرزد کفش\nوای آنک عقل او ماده بود / نفس زشتش نر و آماده بود\nلاجرم مغلوب باشد عقل او / جز سوی خسران نباشد نقل او\nای خنک آن کس که عقلش نر بود / نفس زشتش ماده و مضطر بود\nعقل جزوی‌اش نر و غالب بود / نفس انثی را خرد سالب بود\nحملهٔ ماده به صورت هم جریست / آفت او هم‌چو آن خر از خریست\nوصف حیوانی بود بر زن فزون / زانک سوی رنگ و بو دارد رکون\nرنگ و بوی سبزه‌زار آن خر شنید / جمله حجتها ز طبع او رمید\nتشنه محتاج مطر شد وابر نه / نفس را جوع البقر بد صبر نه\nاسپر آهن بود صبر ای پدر / حق نبشته بر سپر جاء الظفر\nصد دلیل آرد مقلد در بیان / از قیاسی گوید آن را نه از عیان\nمشک‌آلودست الا مشک نیست / بوی مشکستش ولی جز پشک نیست\nتا که پشکی مشک گردد ای مرید / سالها باید در آن روضه چرید\nکه نباید خورد و جو هم‌چون خران / آهوانه در ختن چر ارغوان\nجز قرنفل یا سمن یا گل مچر / رو به صحرای ختن با آن نفر\nمعده را خو کن بدان ریحان و گل / تا بیابی حکمت و قوت رسل\nخوی معده زین که و جو باز کن / خوردن ریحان و گل آغاز کن\nمعدهٔ تن سوی کهدان می‌کشد / معدهٔ دل سوی ریحان می‌کشد\nهر که کاه و جو خورد قربان شود / هر که نور حق خورد قرآن شود\nنیم تو مشکست و نیمی پشک هین / هین میفزا پشک افزا مشک چین\nآن مقلد صد دلیل و صد بیان / در زبان آرد ندارد هیچ جان\nچونک گوینده ندارد جان و فر / گفت او را کی بود برگ و ثمر\nمی‌کند گستاخ مردم را به راه / او بجان لرزان‌ترست از برگ کاه\nپس حدیثش گرچه بس با فر بود / در حدیثش لرزه هم مضمر بود",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5104",
        "title": "بخش ۱۰۴ - فرق میان دعوت شیخ کامل واصل و میان سخن ناقصان  فاضل فضل ",
        "content": "شیخ نورانی ز ره آگه کند / با سخن هم نور را همره کند\nجهد کن تا مست و نورانی شوی / تا حدیثت را شود نورش روی\nهر چه در دوشاب جوشیده شود / در عقیده طعم دوشابش بود\nاز جزر وز سیب و به وز گردگان / لذت دوشاب یابی تو از آن\nعلم اندر نور چون فرغرده شد / پس ز علمت نور یابد قوم لد\nهر چه گویی باشد آن هم نورناک / که آسمان هرگز نبارد غیر پاک\nآسمان شو ابر شو باران ببار / ناودان بارش کند نبود به کار\nآب اندر ناودان عاریتیست / آب اندر ابر و دریا فطرتیست\nفکر و اندیشه‌ست مثل ناودان / وحی و مکشوفست ابر و آسمان\nآب باران باغ صد رنگ آورد / ناودان همسایه در جنگ آورد\nخر دو سه حمله به روبه بحث کرد / چون مقلد بد فریب او بخورد\nطنطنهٔ ادراک بینایی نداشت / دمدمهٔ روبه برو سکته گماشت\nحرص خوردن آنچنان کردش ذلیل / که زبونش گشت با پانصد دلیل",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5105",
        "title": "بخش ۱۰۵ - حکایت آن مخنث و پرسیدن لوطی ازو در حالت لواطه کی این خنج",
        "content": "کنده‌ای را لوطیی در خانه برد / سرنگون افکندش و در وی فشرد\nبر میانش خنجری دید آن لعین / پس بگفتش بر میانت چیست این\nگفت آنک با من ار یک بدمنش / بد بیندیشد بدرم اشکمش\nگفت لوطی حمد لله را که من / بد نه اندیشیده‌ام با تو به فن\nچون که مردی نیست خنجرها چه سود / چون نباشد دل ندارد سود خود\nاز علی میراث داری ذوالفقار / بازوی شیر خدا هستت بیار\nگر فسونی یاد داری از مسیح / کو لب و دندان عیسی ای قبیح\nکشتیی سازی ز توزیع و فتوح / کو یکی ملاح کشتی هم‌چو نوح\nبت شکستی گیرم ابراهیم‌وار / کو بت تن را فدی کردن بنار\nگر دلیلت هست اندر فعل آر / تیغ چوبین را بدان کن ذوالفقار\nآن دلیلی که ترا مانع شود / از عمل آن نقمت صانع بود\nخایفان راه را کردی دلیر / از همه لرزان‌تری تو زیر زیر\nبر همه درس توکل می‌کنی / در هوا تو پشه را رگ می‌زنی\nای مخنث پیش رفته از سپاه / بر دروغ ریش تو کیرت گواه\nچون ز نامردی دل آکنده بود / ریش و سبلت موجب خنده بود\nتوبه‌ای کن اشک باران چون مطر / ریش و سبلت را ز خنده باز خر\nداروی مردی بخور اندر عمل / تا شوی خورشید گرم اندر حمل\nمعده را بگذار و سوی دل خرام / تا که بی‌پرده ز حق آید سلام\nیک دو گامی رو تکلف ساز خوش / عشق گیرد گوش تو آنگاه کش",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5106",
        "title": "بخش ۱۰۶ - غالب شدن حیلهٔ روباه بر استعصام و تعفف خر و کشیدن روبه خ",
        "content": "روبه اندر حیله پای خود فشرد / ریش خر بگرفت و آن خر را ببرد\nمطرب آن خانقه کو تا که تفت / دف زند که خر برفت و خر برفت\nچونک خرگوشی برد شیری به چاه / چون نیارد روبهی خر تا گیاه\nگوش را بر بند و افسونها مخور / جز فسون آن ولی دادگر\nآن فسون خوشتر از حلوای او / آنک صد حلواست خاک پای او\nخنبهای خسروانی پر ز می / مایه برده از می لبهای وی\nعاشق می باشد آن جان بعید / کو می لبهای لعلش را ندید\nآب شیرین چون نبیند مرغ کور / چون نگردد گرد چشمهٔ آب شور\nموسی جان سینه را سینا کند / طوطیان کور را بینا کند\nخسرو شیرین جان نوبت زدست / لاجرم در شهر قند ارزان شدست\nیوسفان غیب لشکر می‌کشند / تنگهای قند و شکر می‌کشند\nاشتران مصر را رو سوی ما / بشنوید ای طوطیان بانگ درا\nشهر ما فردا پر از شکر شود / شکر ارزانست ارزان‌تر شود\nدر شکر غلطید ای حلواییان / هم‌چو طوطی کوری صفراییان\nنیشکر کوبید کار اینست و بس / جان بر افشانید یار اینست و بس\nنقل بر نقلست و می بر می هلا / بر مناره رو بزن بانگ صلا\nسرکهٔ نه ساله شیرین می‌شود / سنگ و مرمر لعل و زرین می‌شود\nآفتاب اندر فلک دستک‌زنان / ذره‌ها چون عاشقان بازی‌کنان\nچشمها مخمور شد از سبزه‌زار / گل شکوفه می‌کند بر شاخسار\nچشم دولت سحر مطلق می‌کند / روح شد منصور انا الحق می‌زند\nگر خری را می‌برد روبه ز سر / گو ببر تو خر مباش و غم مخور",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5107",
        "title": "بخش ۱۰۷ - حکایت آن شخص کی از ترس خویشتن را در خانه‌ای انداخت رخها ",
        "content": "آن یکی در خانه‌ای در می‌گریخت / زرد رو و لب کبود و رنگ ریخت\nصاحب خانه بگفتش خیر هست / که همی لرزد ترا چون پیر دست\nواقعه چونست چون بگریختی / رنگ رخساره چنین چون ریختی\nگفت بهر سخرهٔ شاه حرون / خر همی‌گیرند امروز از برون\nگفت می‌گیرند کو خر جان عم / چون نه‌ای خر رو ترا زین چیست غم\nگفت بس جدند و گرم اندر گرفت / گر خرم گیرند هم نبود شگفت\nبهر خرگیری بر آوردند دست / جدجد تمییز هم برخاستست\nچونک بی‌تمییزیان‌مان سرورند / صاحب خر را به جای خر برند\nنیست شاه شهر ما بیهوده گیر / هست تمییزش سمیعست و بصیر\nآدمی باش و ز خرگیران مترس / خر نه‌ای ای عیسی دوران مترس\nچرخ چارم هم ز نور تو پرست / حاش لله که مقامت آخرست\nتو ز چرخ و اختران هم برتری / گرچه بهر مصلحت در آخری\nمیر آخر دیگر و خر دیگرست / نه هر آنک اندر آخر شد خرست\nچه در افتادیم در دنبال خر / از گلستان گوی و از گلهای تر\nاز انار و از ترنج و شاخ سیب / وز شراب و شاهدان بی‌حساب\nیا از آن دریا که موجش گوهرست / گوهرش گوینده و بیناورست\nیا از آن مرغان که گل‌چین می‌کنند / بیضه‌ها زرین و سیمین می‌کنند\nیا از آن بازان که کبکان پرورند / هم نگون اشکم هم استان می‌پرند\nنردبانهاییست پنهان در جهان / پایه پایه تا عنان آسمان\nهر گره را نردبانی دیگرست / هر روش را آسمانی دیگرست\nهر یکی از حال دیگر بی‌خبر / ملک با پهنا و بی‌پایان و سر\nاین در آن حیران که او از چیست خوش / وآن درین خیره که حیرت چیستش\nصحن ارض الله واسع آمده / هر درختی از زمینی سر زده\nبر درختان شکر گویان برگ و شاخ / که زهی ملک و زهی عرصهٔ فراخ\nبلبلان گرد شکوفهٔ پر گره / که از آنچ می‌خوری ما را بده\nاین سخن پایان ندارد کن رجوع / سوی آن روباه و شیر و سقم و جوع",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5108",
        "title": "بخش ۱۰۸ - بردن روبه خر را پیش شیر و جستن خر از شیر و عتاب کردن روب",
        "content": "چونک بر کوهش بسوی مرج برد / تا کند شیرش به حمله خرد و مرد\nدور بود از شیر و آن شیر از نبرد / تا به نزدیک آمدن صبری نکرد\nگنبدی کرد از بلندی شیر هول / خود نبودش قوت و امکان حول\nخر ز دورش دید و برگشت و گریز / تا به زیر کوه تازان نعل ریز\nگفت روبه شیر را ای شاه ما / چون نکردی صبر در وقت وغا\nتا به نزدیک تو آید آن غوی / تا باندک حمله‌ای غالب شوی\nمکر شیطانست تعجیل و شتاب / لطف رحمانست صبر و احتساب\nدور بود و حمله را دید و گریخت / ضعف تو ظاهر شد و آب تو ریخت\nگفت من پنداشتم بر جاست زور / تا بدین حد می‌ندانستم فتور\nنیز جوع و حاجتم از حد گذشت / صبر و عقلم از تجوع یاوه گشت\nگر توانی بار دیگر از خرد / باز آوردن مر او را مسترد\nمنت بسیار دارم از تو من / جهد کن باشد بیاری‌اش به فن\nگفت آری گر خدا یاری دهد / بر دل او از عمی مهری نهد\nپس فراموشش شود هولی که دید / از خری او نباشد این بعید\nلیک چون آرم من او را بر متاز / تا ببادش ندهی از تعجیل باز\nگفت آری تجربه کردم که من / سخت رنجورم مخلخل گشته تن\nتا به نزدیکم نیاید خر تمام / من نجنبم خفته باشم در قوام\nرفت روبه گفت ای شه همتی / تا بپوشد عقل او را غفلتی\nتوبه‌ها کردست خر با کردگار / که نگردد غرهٔ هر نابکار\nتوبه‌هااش را به فن بر هم زنیم / ما عدوی عقل و عهد روشنیم\nکلهٔ خر گوی فرزندان ماست / فکرتش بازیچهٔ دستان ماست\nعقل که آن باشد ز دوران زحل / پیش عقل کل ندارد آن محل\nاز عطارد وز زحل دانا شد او / ما ز داد کردگار لطف‌خو\nعلم الانسان خم طغرای ماست / علم عند الله مقصدهای ماست\nتربیهٔ آن آفتاب روشنیم / ربی الاعلی از آن رو می‌زنیم\nتجربه گر دارد او با این همه / بشکند صد تجربه زین دمدمه\nبوک توبه بشکند آن سست‌خو / در رسد شومی اشکستن درو",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5109",
        "title": "بخش ۱۰۹ - در بیان آنک نقض عهد و توبه موجب بلا بود بلک موجب  مسخ اس",
        "content": "نقض میثاق و شکست توبه‌ها / موجب لعنت شود در انتها\nنقض توبه و عهد آن اصحاب سبت / موجب مسخ آمد و اهلاک و مقت\nپس خدا آن قوم را بوزینه کرد / چونک عهد حق شکستند از نبرد\nاندرین امت نبد مسخ بدن / لیک مسخ دل بود ای بوالفطن\nچون دل بوزینه گردد آن دلش / از دل بوزینه شد خوار آن گلش\nگر هنر بودی دلش را ز اختبار / خوار کی بودی ز صورت آن حمار\nآن سگ اصحاب خوش بد سیرتش / هیچ بودش منقصت زان صورتش\nمسخ ظاهر بود اهل سبت را / تا ببیند خلق ظاهر کبت را\nاز ره سر صد هزاران دگر / گشته از توبه شکستن خوک و خر",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5110",
        "title": "بخش ۱۱۰ - دوم بار آمدن روبه بر این خر گریخته تا باز بفریبدش",
        "content": "پس بیامد زود روبه سوی خر / گفت خر از چون تو یاری الحذر\nناجوامردا چه کردم من ترا / که به پیش اژدها بردی مرا\nموجب کین تو با جانم چه بود / غیر خبث جوهر تو ای عنود\nهم‌چو کزدم کو گزد پای فتی / نارسیده از وی او را زحمتی\nیا چو دیوی کو عدوی جان ماست / نارسیده زحمتش از ما و کاست\nبلک طبعا خصم جان آدمیست / از هلاک آدمی در خرمیست\nاز پی هر آدمی او نسکلد / خو و طبع زشت خود او کی هلد\nزانک خبث ذات او بی‌موجبی / هست سوی ظلم و عدوان جاذبی\nهر زمان خواند ترا تا خرگهی / که در اندازد ترا اندر چهی\nکه فلان جا حوض آبست و عیون / تا در اندازد به حوضت سرنگون\nآدمی را با همه وحی و نظر / اندر افکند آن لعین در شور و شر\nبی‌گناهی بی‌گزند سابقی / که رسد او را ز آدم ناحقی\nگفت روبه آن طلسم سحر بود / که ترا در چشم آن شیری نمود\nورنه من از تو به تن مسکین‌ترم / که شب و روز اندر آنجا می‌چرم\nگرنه زان گونه طلسمی ساختی / هر شکم‌خواری بدانجا تاختی\nیک جهان بی‌نوا پر پیل و ارج / بی‌طلسمی کی بماندی سبز مرج\nمن ترا خود خواستم گفتن به درس / که چنان هولی اگر بینی مترس\nلیک رفت از یاد علم آموزیت / که بدم مستغرق دلسوزیت\nدیدمت در جوع کلب و بی‌نوا / می‌شتابیدم که آیی تا دوا\nورنه با تو گفتمی شرح طلسم / که آن خیالی می‌نماید نیست جسم",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5111",
        "title": "بخش ۱۱۱ - جواب گفتن خر روباه را",
        "content": "گفت رو رو هین ز پیشم ای عدو / تا نبینم روی تو ای زشت‌رو\nآن خدایی که ترا بدبخت کرد / روی زشتت را کریه و سخت کرد\nبا کدامین روی می‌آیی به من / این چنین سغری ندارد کرگدن\nرفته‌ای در خون جانم آشکار / که ترا من ره‌برم تا مرغزار\nتا بدیدم روی عزرائیل را / باز آوردی فن و تسویل را\nگرچه من ننگ خرانم یا خرم / جانورم جان دارم این را کی خرم\nآنچ من دیدم ز هول بی‌امان / طفل دیدی پیر گشتی در زمان\nبی‌دل و جان از نهیب آن شکوه / سرنگون خود را در افکندم ز کوه\nبسته شد پایم در آن دم از نهیب / چون بدیدم آن عذاب بی‌حجاب\nعهد کردم با خدا کای ذوالمنن / برگشا زین بستگی تو پای من\nتا ننوشم وسوسهٔ کس بعد ازین / عهد کردم نذر کردم ای معین\nحق گشاده کرد آن دم پای من / زان دعا و زاری و ایمای من\nورنه اندر من رسیدی شیر نر / چون بدی در زیر پنجهٔ شیر خر\nباز بفرستادت آن شیر عرین / سوی من از مکر ای بئس القرین\nحق ذات پاک الله الصمد / که بود به مار بد از یار بد\nمار بد جانی ستاند از سلیم / یار بد آرد سوی نار مقیم\nاز قرین بی‌قول و گفت و گوی او / خو بدزدد دل نهان از خوی او\nچونک او افکند بر تو سایه را / دزدد آن بی‌مایه از تو مایه را\nعقل تو گر اژدهایی گشت مست / یار بد او را زمرد دان که هست\nدیدهٔ عقلت بدو بیرون جهد / طعن اوت اندر کف طاعون نهد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5112",
        "title": "بخش ۱۱۲ - جواب گفتن روبه خر را",
        "content": "گفت روبه صاف ما را درد نیست / لیک تخییلات وهمی خورد نیست\nاین همه وهم توست ای ساده‌دل / ورنه بر تو نه غشی دارم نه غل\nاز خیال زشت خود منگر به من / بر محبان از چه داری سؤ ظن\nظن نیکو بر بر اخوان صفا / گرچه آید ظاهرا زیشان جفا\nاین خیال و وهم بد چون شد پدید / صد هزاران یار را از هم برید\nمشفقی گر کرد جور و امتحان / عقل باید که نباشد بدگمان\nخصاه من بدرگ نبودم زشت‌اسم / آنک دیدی بد نبد بود آن طلسم\nور بدی بد آن سگالش قدرا / عفو فرمایند یاران زان خطا\nعالم وهم و خیال طمع و بیم / هست ره‌رو را یکی سدی عظیم\nنقشهای این خیال نقش‌بند / چون خلیلی را که که بد شد گزند\nگفت هذا ربی ابراهیم راد / چونک اندر عالم وهم اوفتاد\nذکر کوکب را چنین تاویل گفت / آن کسی که گوهر تاویل سفت\nعالم وهم و خیال چشم‌بند / آنچنان که را ز جای خویش کند\nتا که هذا ربی آمد قال او / خربط و خر را چه باشد حال او\nغرق گشته عقلهای چون جبال / در بحار وهم و گرداب خیال\nکوهها را هست زین طوفان فضوح / کو امانی جز که در کشتی نوح\nزین خیال ره‌زن راه یقین / گشت هفتاد و دو ملت اهل دین\nمرد ایقان رست از وهم و خیال / موی ابرو را نمی‌گوید هلال\nوآنک نور عمرش نبود سند / موی ابروی کژی راهش زند\nصد هزاران کشتی با هول و سهم / تخته تخته گشته در دریای وهم\nکمترین فرعون چست فیلسوف / ماه او در برج وهمی در خسوف\nکس نداند روسپی‌زن کیست آن / وانک داند نیستش بر خود گمان\nچون ترا وهم تو دارد خیره‌سر / از چه گردی گرد وهم آن دگر\nعاجزم من از منی خویشتن / چه نشستی پر منی تو پیش من\nبی‌من و مایی همی‌جویم به جان / تا شوم من گوی آن خوش صولجان\nهر که بی‌من شد همه من‌ها خود اوست / دوست جمله شد چو خود را نیست دوست\nآینه بی‌نقش شد یابد بها / زانک شد حاکی جمله نقشها",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5113",
        "title": "بخش ۱۱۳ - حکایت شیخ محمد سررزی غزنوی قدس الله سره",
        "content": "زاهدی در غزنی از دانش مزی / بد محمد نام و کفیت سررزی\nبود افطارش سر رز هر شبی / هفت سال او دایم اندر مطلبی\nبس عجایب دید از شاه وجود / لیک مقصودش جمال شاه بود\nبر سر که رفت آن از خویش سیر / گفت بنما یا فتادم من به زیر\nگفت نامد مهلت آن مکرمت / ور فرو افتی نمیری نکشمت\nاو فرو افکند خود را از وداد / در میان عمق آبی اوفتاد\nچون نمرد از نکس آن جان‌سیر مرد / از فراق مرگ بر خود نوحه کرد\nکین حیات او را چو مرگی می‌نمود / کار پیشش بازگونه گشته بود\nموت را از غیب می‌کرد او کدی / ان فی موتی حیاتی می‌زدی\nموت را چون زندگی قابل شده / با هلاک جان خود یک دل شده\nسیف و خنجر چون علی ریحان او / نرگس و نسرین عدوی جان او\nبانگ آمد رو ز صحرا سوی شهر / بانگ طرفه از ورای سر و جهر\nگفت ای دانای رازم مو به مو / چه کنم در شهر از خدمت بگو\nگفت خدمت آنک بهر ذل نفس / خویش را سازی تو چون عباس دبس\nمدتی از اغنیا زر می‌ستان / پس به درویشان مسکین می‌رسان\nخدمتت اینست تا یک چند گاه / گفت سمعا طاعة ای جان‌پناه\nبس سؤال و بس جواب و ماجرا / بد میان زاهد و رب الوری\nکه زمین و آسمان پر نور شد / در مقالات آن همه مذکور شد\nلیک کوته کردم آن گفتار را / تا ننوشد هر خسی اسرار را",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5114",
        "title": "بخش ۱۱۴ - آمدن شیخ بعد از چندین سال از بیابان به شهر غزنین و  زنبی",
        "content": "رو به شهر آورد آن فرمان‌پذیر / شهر غزنین گشت از رویش منیر\nاز فرح خلقی به استقبال رفت / او در آمد از ره دزدیده تفت\nجمله اعیان و مهان بر خاستند / قصرها از بهر او آراستند\nگفت من از خودنمایی نامدم / جز به خواری و گدایی نامدم\nنیستم در عزم قال و قیل من / در به در گردم به کف زنبیل من\nبنده فرمانم که امرست از خدا / که گدا باشم گدا باشم گدا\nدر گدایی لفظ نادر ناورم / جز طریق خس گدایان نسپرم\nتا شوم غرقهٔ مذلت من تمام / تا سقطها بشنوم از خاص و عام\nامر حق جانست و من آن را تبع / او طمع فرمود ذل من طمع\nچون طمع خواهد ز من سلطان دین / خاک بر فرق قناعت بعد ازین\nاو مذلت خواست کی عزت تنم / او گدایی خواست کی میری کنم\nبعد ازین کد و مذلت جان من / بیست عباس‌اند در انبان من\nشیخ بر می‌گشت زنبیلی به دست / شیء لله خواجه توفیقیت هست\nبرتر از کرسی و عرش اسرار او / شیء لله شیء لله کار او\nانبیا هر یک همین فن می‌زنند / خلق مفلس کدیه ایشان می‌کنند\nاقرضوا الله اقرضوا الله می‌زنند / بازگون بر انصروا الله می‌تنند\nدر به در این شیخ می‌آرد نیاز / بر فلک صد در برای شیخ باز\nکه آن گدایی که آن به جد می‌کرد او / بهر یزدان بود نه از بهر گلو\nور بکردی نیز از بهر گلو / آن گلو از نور حق دارد غلو\nدر حق او خورد نان و شهد و شیر / به ز چله وز سه روزهٔ صد فقیر\nنور می‌نوشد مگو نان می‌خورد / لاله می‌کارد به صورت می‌چرد\nچون شراری کو خورد روغن ز شمع / نور افزاید ز خوردش بهر جمع\nنان‌خوری را گفت حق لاتسرفوا / نور خوردن را نگفتست اکتفوا\nآن گلوی ابتلا بد وین گلو / فارغ از اسراف و آمن از غلو\nامر و فرمان بود نه حرص و طمع / آن چنان جان حرص را نبود تبع\nگر بگوید کیمیا مس را بده / تو به من خود را طمع نبود فره\nگنجهای خاک تا هفتم طبق / عرضه کرده بود پیش شیخ حق\nشیخ گفتا خالقا من عاشقم / گر بجویم غیر تو من فاسقم\nهشت جنت گر در آرم در نظر / ور کنم خدمت من از خوف سقر\nممنی باشم سلامت‌جوی من / زانک این هر دو بود حظ بدن\nعاشقی کز عشق یزدان خورد قوت / صد بدن پیشش نیرزد تره‌توت\nوین بدن که دارد آن شیخ فطن / چیز دگر گشت کم خوانش بدن\nعاشق عشق خدا وانگاه مزد / جبرئیل مؤتمن وانگاه دزد\nعاشق آن لیلی کور و کبود / ملک عالم پیش او یک تره بود\nپیش او یکسان شده بد خاک و زر / زر چه باشد که نبد جان را خطر\nشیر و گرگ و دد ازو واقف شده / هم‌چو خویشان گرد او گرد آمده\nکین شدست از خوی حیوان پاک پاک / پر ز عشق و لحم و شحمش زهرناک\nزهر دد باشد شکرریز خرد / زانک نیک نیک باشد ضد بد\nلحم عاشق را نیارد خورد دد / عشق معروفست پیش نیک و بد\nور خورد خود فی‌المثل دام و ددش / گوشت عاشق زهر گردد بکشدش\nهر چه جز عشقست شد ماکول عشق / دو جهان یک دانه پیش نول عشق\nدانه‌ای مر مرغ را هرگز خورد / کاهدان مر اسپ را هرگز چرد\nبندگی کن تا شوی عاشق لعل / بندگی کسبیست آید در عمل\nبنده آزادی طمع دارد ز جد / عاشق آزادی نخواهد تا ابد\nبنده دایم خلعت و ادرارجوست / خلعت عاشق همه دیدار دوست\nدر نگنجد عشق در گفت و شنید / عشق دریاییست قعرش ناپدید\nقطره‌های بحر را نتوان شمرد / هفت دریا پیش آن بحرست خرد\nاین سخن پایان ندارد ای فلان / باز رو در قصهٔ شیخ زمان",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5115",
        "title": "بخش ۱۱۵ - در معنی لولاک لما خلقت الافلاک",
        "content": "شد چنین شیخی گدای کو به کو / عشق آمد لاابالی اتقوا\nعشق جوشد بحر را مانند دیگ / عشق ساید کوه را مانند ریگ\nعشق‌بشکافد فلک را صد شکاف / عشق لرزاند زمین را از گزاف\nبا محمد بود عشق پاک جفت / بهر عشق او را خدا لولاک گفت\nمنتهی در عشق چون او بود فرد / پس مر او را ز انبیا تخصیص کرد\nگر نبودی بهر عشق پاک را / کی وجودی دادمی افلاک را\nمن بدان افراشتم چرخ سنی / تا علو عشق را فهمی کنی\nمنفعتهای دیگر آید ز چرخ / آن چو بیضه تابع آید این چو فرخ\nخاک را من خوار کردم یک سری / تا ز خواری عاشقان بویی بری\nخاک را دادیم سبزی و نوی / تا ز تبدیل فقیر آگه شوی\nبا تو گویند این جبال راسیات / وصف حال عاشقان اندر ثبات\nگرچه آن معنیست و این نقش ای پسر / تا به فهم تو کند نزدیک‌تر\nغصه را با خار تشبیهی کنند / آن نباشد لیک تنبیهی کنند\nآن دل قاسی که سنگش خواندند / نامناسب بد مثالی راندند\nدر تصور در نیاید عین آن / عیب بر تصویر نه نفیش مدان",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5116",
        "title": "بخش ۱۱۶ - رفتن این شیخ در خانهٔ امیری بهر کدیه روزی چهار بار به زن",
        "content": "شیخ روزی چار کرت چون فقیر / بهر کدیه رفت در قصر امیر\nدر کفش زنبیل و شی لله زنان / خالق جان می‌بجوید تای نان\nنعلهای بازگونه‌ست ای پسر / عقل کلی را کند هم خیره‌سر\nچون امیرش دید گفتش ای وقیح / گویمت چیزی منه نامم شحیح\nاین چه سغری و چه رویست و چه کار / که به روزی اندر آیی چار بار\nکیست اینجا شیخ اندر بند تو / من ندیدم نر گدا مانند تو\nحرمت و آب گدایان برده‌ای / این چه عباسی زشت آورده‌ای\nغاشیه بر دوش تو عباس دبس / هیچ ملحد را مباد این نفس نحس\nگفت امیرا بنده فرمانم خموش / ز آتشم آگه نه‌ای چندین مجوش\nبهر نان در خویش حرصی دیدمی / اشکم نان‌خواه را بدریدمی\nهفت سال از سوز عشق جسم‌پز / در بیابان خورده‌ام من برگ رز\nتا ز برگ خشک و تازه خوردنم / سبز گشته بود این رنگ تنم\nتا تو باشی در حجاب بوالبشر / سرسری در عاشقان کمتر نگر\nزیرکان که مویها بشکافتند / علم هیات را به جان دریافتند\nعلم نارنجات و سحر و فلسفه / گرچه نشناسند حق المعرفه\nلیک کوشیدند تا امکان خود / بر گذشتند از همه اقران خود\nعشق غیرت کرد و زیشان در کشید / شد چنین خورشید زیشان ناپدید\nنور چشمی کو به روز استاره دید / آفتابی چون ازو رو در کشید\nزین گذر کن پند من بپذیر هین / عاشقان را تو به چشم عشق بین\nوقت نازک باشد و جان در رصد / با تو نتوان گفت آن دم عذر خود\nفهم کن موقوف آن گفتن مباش / سینه‌های عاشقان را کم خراش\nنه گمانی برده‌ای تو زین نشاط / حزم را مگذار می‌کن احتیاط\nواجبست و جایزست و مستحیل / این وسط را گیر در حزم ای دخیل",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5117",
        "title": "بخش ۱۱۷ - گریان شدن امیر از نصیحت شیخ و عکس صدق او و ایثار کردن مخ",
        "content": "این بگفت و گریه در شد های های / اشک غلطان بر رخ او جای جای\nصدق او هم بر ضمیر میر زد / عشق هر دم طرفه دیگی می‌پزد\nصدق عاشق بر جمادی می‌تند / چه عجب گر بر دل دانا زند\nصدق موسی بر عصا و کوه زد / بلک بر دریای پر اشکوه زد\nصدق احمد بر جمال ماه زد / بلک بر خورشید رخشان راه زد\nرو برو آورده هر دو در نفیر / گشته گریان هم امیر و هم فقیر\nساعتی بسیار چون بگریستند / گفت میر او را که خیز ای ارجمند\nهر چه خواهی از خزانه برگزین / گرچه استحقاق داری صد چنین\nخانه آن تست هر چت میل هست / بر گزین خود هر دو عالم اندکست\nگفت دستوری ندادندم چنین / که کنم من این دخیلانه دخول\nاین بهانه کرد و مهره در ربود / مانع آن بدکان عطا صادق نبود\nنه که صادق بود و پاک از غل و خشم / شیخ را هر صدق می‌نامد به چشم\nگفت فرمانم چنین دادست اله / که گدایانه برو نانی بخواه",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5118",
        "title": "بخش ۱۱۸ - اشارت آمدن از غیب به شیخ کی این دو سال به فرمان ما بستدی",
        "content": "تا دو سال این کار کرد آن مرد کار / بعد از آن امر آمدش از کردگار\nبعد ازین می‌ده ولی از کس مخواه / ما بدادیمت ز غیب این دستگاه\nهر که خواهد از تو از یک تا هزار / دست در زیر حصیری کن بر آر\nهین ز گنج رحمت بی‌مر بده / در کف تو خاک گردد زر بده\nهر چه خواهندت بده مندیش از آن / داد یزدان را تو بیش از بیش دان\nدست زیر بوریا کن ای سند / از برای روی‌پوش چشم بد\nپس ز زیر بوریا پر کن تو مشت / ده به دست سایل بشکسته پشت\nبعد ازین از اجر ناممنون بده / هر که خواهد گوهر مکنون بده\nرو ید الله فوق ایدیهم تو باش / هم‌چو دست حق گزافی رزق پاش\nوام داران را ز عهده وا رهان / هم‌چو باران سبز کن فرش جهان\nبود یک سال دگر کارش همین / که بدادی زر ز کیسهٔ رب دین\nزر شدی خاک سیه اندر کفش / حاتم طایی گدایی در صفش",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5119",
        "title": "بخش ۱۱۹ - دانستن شیخ ضمیر سایل را بی گفتن و دانستن قدر وام وام‌دار",
        "content": "حاجت خود گر نگفتی آن فقیر / او بدادی و بدانستی ضمیر\nآنچ در دل داشتی آن پشت‌خم / قدر آن دادی بدو نه بیش و کم\nپس بگفتندی چه دانستی که او / این قدر اندیشه دارد ای عمو\nاو بگفتی خانهٔ دل خلوتست / خالی از کدیه مثال جنتست\nاندرو جز عشق یزدان کار نیست / جز خیال وصل او دیار نیست\nخانه را من روفتم از نیک و بد / خانه‌ام پرست از عشق احد\nهرچه بینم اندرو غیر خدا / آن من نبود بود عکس گدا\nگر در آبی نخل یا عرجون نمود / جز ز عکس نخلهٔ بیرون نبود\nدر تگ آب ار ببینی صورتی / عکس بیرون باشد آن نقش ای فتی\nلیک تا آب از قذی خالی شدن / تنقیه شرطست در جوی بدن\nتا نماند تیرگی و خس درو / تا امین گردد نماید عکس رو\nجز گلابه در تنت کو ای مقل / آب صافی کن ز گل ای خصم دل\nتو بر آنی هر دمی کز خواب و خور / خاک ریزی اندرین جو بیشتر",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5120",
        "title": "بخش ۱۲۰ - سبب دانستن ضمیرهای خلق",
        "content": "چون دل آن آب زینها خالیست / عکس روها از برون در آب جست\nپس ترا باطن مصفا ناشده / خانه پر از دیو و نسناس و دده\nای خری ز استیزه ماند در خری / کی ز ارواح مسیحی بو بری\nکی شناسی گر خیالی سر کند / کز کدامین مکمنی سر بر کند\nچون خیالی می‌شود در زهد تن / تا خیالات از درونه روفتن",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5121",
        "title": "بخش ۱۲۱ - غالب شدن مکر روبه بر استعصام خر",
        "content": "خر بسی کوشید و او را دفع گفت / لیک جوع الکلب با خر بود جفت\nغالب آمد حرص و صبرش بد ضعیف / بس گلوها که برد عشق رغیف\nزان رسولی کش حقایق داد دست / کاد فقر ان یکن کفر آمدست\nگشته بود آن خر مجاعت را اسیر / گفت اگر مکرست یک ره مرده گیر\nزین عذاب جوع باری وا رهم / گر حیات اینست من مرده بهم\nگر خر اول توبه و سوگند خورد / عاقبت هم از خری خبطی بکرد\nحرص کور و احمق و نادان کند / مرگ را بر احمقان آسان کند\nنیست آسان مرگ بر جان خران / که ندارند آب جان جاودان\nچون ندارد جان جاوید او شقیست / جرات او بر اجل از احمقیست\nجهد کن تا جان مخلد گردد / تا به روز مرگ برگی باشدت\nاعتمادش نیز بر رازق نبود / که بر افشاند برو از غیب جود\nتاکنونش فضل بی‌روزی نداشت / گرچه گه‌گه بر تنش جوعی گماشت\nگر نباشد جوع صد رنج دگر / از پی هیضه بر آرد از تو سر\nرنج جوع اولی بود خود زان علل / هم به لطف و هم به خفت هم عمل\nرنج جوع از رنجها پاکیزه‌تر / خاصه در جوعست صد نفع و هنر",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5122",
        "title": "بخش ۱۲۲ - در بیان فضیلت احتما و جوع",
        "content": "جوع خود سلطان داروهاست هین / جوع در جان نه چنین خوارش مبین\nجمله ناخوش از مجاعت خوش شدست / جمله خوشها بی‌مجاعتها ردست",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5123",
        "title": "بخش ۱۲۳ - مثل",
        "content": "آن یکی می‌خورد نان فخفره / گفت سایل چون بدین استت شره\nگفت جوع از صبر چون دوتا شود / نان جو در پیش من حلوا شود\nپس توانم که همه حلوا خورم / چون کنم صبری صبورم لاجرم\nخود نباشد جوع هر کس را زبون / کین علف‌زاریست ز اندازه برون\nجوع مر خاصان حق را داده‌اند / تا شوند از جوع شیر زورمند\nجوع هر جلف گدا را کی دهند / چون علف کم نیست پیش او نهند\nکه بخور که هم بدین ارزانیی / تو نه‌ای مرغاب مرغ نانیی",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5124",
        "title": "بخش ۱۲۴ - حکایت مریدی کی شیخ از حرص و ضمیر او واقف شد او را نصیحت ",
        "content": "شیخ می‌شد با مریدی بی‌درنگ / سوی شهری نان بدانجا بود تنگ\nترس جوع و قحط در فکر مرید / هر دمی می‌گشت از غفلت پدید\nشیخ آگه بود و واقف از ضمیر / گفت او را چند باشی در زحیر\nاز برای غصهٔ نان سوختی / دیدهٔ صبر و توکل دوختی\nتو نه‌ای زان نازنینان عزیز / که ترا دارند بی‌جوز و مویز\nجوع رزق جان خاصان خداست / کی زبون هم‌چو تو گیج گداست\nباش فارغ تو از آنها نیستی / که درین مطبخ تو بی‌نان بیستی\nکاسه بر کاسه‌ست و نان بر نان مدام / از برای این شکم‌خواران عام\nچون بمیرد می‌رود نان پیش پیش / کای ز بیم بی‌نوایی کشته خویش\nتو برفتی ماند نان برخیز گیر / ای بکشته خویش را اندر زحیر\nهین توکل کن ملرزان پا و دست / رزق تو بر تو ز تو عاشق‌ترست\nعاشقست و می‌زند او مول‌مول / که ز بی‌صبریت داند ای فضول\nگر ترا صبری بدی رزق آمدی / خویشتن چون عاشقان بر تو زدی\nاین تب لرزه ز خوف جوع چیست / در توکل سیر می‌تانند زیست",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5125",
        "title": "بخش ۱۲۵ - حکایت آن گاو کی تنها در جزیره ایست بزرگ حق تعالی آن جزیر",
        "content": "یک جزیرهٔ سبز هست اندر جهان / اندرو گاویست تنها خوش‌دهان\nجمله صحرا را چرد او تا به شب / تا شود زفت و عظیم و منتجب\nشب ز اندیشه که فردا چه خورم / گردد او چون تار مو لاغر ز غم\nچون برآید صبح گردد سبز دشت / تا میان رسته قصیل سبز و کشت\nاندر افتد گاو با جوع البقر / تا به شب آن را چرد او سر به سر\nباز زفت و فربه و لمتر شود / آن تنش از پیه و قوت پر شود\nباز شب اندر تب افتد از فزع / تا شود لاغر ز خوف منتجع\nکه چه خواهم خورد فردا وقت خور / سالها اینست کار آن بقر\nهیچ نندیشد که چندین سال من / می‌خورم زین سبزه‌زار و زین چمن\nهیچ روزی کم نیامد روزیم / چیست این ترس و غم و دلسوزیم\nباز چون شب می‌شود آن گاو زفت / می‌شود لاغر که آوه رزق رفت\nنفس آن گاوست و آن دشت این جهان / کو همی لاغر شود از خوف نان\nکه چه خواهم خورد مستقبل عجب / لوت فردا از کجا سازم طلب\nسالها خوردی و کم نامد ز خور / ترک مستقبل کن و ماضی نگر\nلوت و پوت خورده را هم یاد آر / منگر اندر غابر و کم باش زار",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5126",
        "title": "بخش ۱۲۶ - صید کردن شیر آن خر را و تشنه  شدن شیر از کوشش رفت به چشم",
        "content": "برد خر را روبهک تا پیش شیر / پاره‌پاره کردش آن شیر دلیر\nتشنه شد از کوشش آن سلطان دد / رفت سوی چشمه تا آبی خورد\nروبهک خورد آن جگربند و دلش / آن زمان چون فرصتی شد حاصلش\nشیر چون وا گشت از چشمه به خور / جست در خر دل نه دل بد نه جگر\nگفت روبه را جگر کو دل چه شد / که نباشد جانور را زین دو بد\nگفت گر بودی ورا دل یا جگر / کی بدینجا آمدی بار دگر\nآن قیامت دیده بود و رستخیز / وآن ز کوه افتادن و هول و گریز\nگر جگر بودی ورا یا دل بدی / بار دیگر کی بر تو آمدی\nچون نباشد نور دل دل نیست آن / چون نباشد روح جز گل نیست آن\nآن زجاجی کو ندارد نور جان / بول و قاروره‌ست قندیلش مخوان\nنور مصباحست داد ذوالجلال / صنعت خلقست آن شیشه و سفال\nلاجرم در ظرف باشد اعتداد / در لهبها نبود الا اتحاد\nنور شش قندیل چون آمیختند / نیست اندر نورشان اعداد و چند\nآن جهود از ظرفها مشرک شده‌ست / نور دید آنمؤمنو مدرک شده‌ست\nچون نظر بر ظرف افتد روح را / پس دو بیند شیث را و نوح را\nجو که آبش هست جو خود آن بود / آدمی آنست کو را جان بود\nاین نه مردانند اینها صورتند / مردهٔ نانند و کشتهٔ شهوتند",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5127",
        "title": "بخش ۱۲۷ - حکایت آن راهب که روز با چراغ می‌گشت در میان بازار از  سر",
        "content": "آن یکی با شمع برمی‌گشت روز / گرد بازاری دلش پر عشق و سوز\nبوالفضولی گفت او را کای فلان / هین چه می‌جویی به سوی هر دکان\nهین چه می‌گردی تو جویان با چراغ / در میان روز روشن چیست لاغ\nگفت می‌جویم به هر سو آدمی / که بود حی از حیات آن دمی\nهست مردی گفت این بازار پر / مردمانند آخر ای دانای حر\nگفت خواهم مرد بر جادهٔ دو ره / در ره خشم و به هنگام شره\nوقت خشم و وقت شهوت مرد کو / طالب مردی دوانم کو به کو\nکو درین دو حال مردی در جهان / تا فدای او کنم امروز جان\nگفت نادر چیز می‌جویی ولیک / غافل از حکم و قضایی بین تو نیک\nناظر فرعی ز اصلی بی‌خبر / فرع ماییم اصل احکام قدر\nچرخ گردان را قضا گمره کند / صدعطارد را قضا ابله کند\nتنگ گرداند جهان چاره را / آب گرداند حدید و خاره را\nای قراری داده ره را گام گام / خام خامی خام خامی خام خام\nچون بدیدی گردش سنگ آسیا / آب جو را هم ببین آخر بیا\nخاک را دیدی برآمد در هوا / در میان خاک بنگر باد را\nدیگهای فکر می‌بینی به جوش / اندر آتش هم نظر می‌کن به هوش\nگفت حق ایوب را در مکرمت / من بهر موییت صبری دادمت\nهین به صبر خود مکن چندین نظر / صبر دیدی صبر دادن را نگر\nچند بینی گردش دولاب را / سر برون کن هم ببین تیز آب را\nتو همی‌گویی که می‌بینم ولیک / دید آن را بس علامتهاست نیک\nگردش کف را چو دیدی مختصر / حیرتت باید به دریا در نگر\nآنک کف را دید سر گویان بود / وانک دریا دید او حیران بود\nآنک کف را دید نیتها کند / وانک دریا دید دل دریا کند\nآنک کفها دید باشد در شمار / و آنک دریا دید شد بی‌اختیار\nآنک او کف دید در گردش بود / وانک دریا دید او بی‌غش بود",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5128",
        "title": "بخش ۱۲۸ - دعوت کردن مسلمان مغ را",
        "content": "مر مغی را گفت مردی کای فلان / هین مسلمان شو بباش از مؤمنان\nگفت اگر خواهد خدا مؤمن شوم / ور فزاید فضل هم موقن شوم\nگفت می‌خواهد خدا ایمان تو / تا رهد از دست دوزخ جان تو\nلیک نفس نحس و آن شیطان زشت / می‌کشندت سوی کفران و کنشت\nگفت ای منصف چو ایشان غالب‌اند / یار او باشم که باشد زورمند\nیار آن تانم بدن کو غالبست / آن طرف افتم که غالب جاذبست\nچون خدا می‌خواست از من صدق زفت / خواست او چه سود چون پیشش نرفت\nنفس و شیطان خواست خود را پیش برد / وآن عنایت قهر گشت و خرد و مرد\nتو یکی قصر و سرایی ساختی / اندرو صد نقش خوش افراختی\nخواستی مسجد بود آن جای خیر / دیگری آمد مر آن را ساخت دیر\nیا تو بافیدی یکی کرباس تا / خوش بسازی بهر پوشیدن قبا\nتو قبا می‌خواستی خصم از نبرد / رغم تو کرباس را شلوار کرد\nاو زبون شد جرم این کرباس چیست / آنک او مغلوب غالب نیست کیست\nچون کسی بی‌خواست او بر وی براند / خاربن در ملک و خانهٔ او نشاند\nصاحب خانه بدین خواری بود / که چنین بر وی خلاقت می‌رود\nهم خلق گردم من ار تازه و نوم / چونک یار این چنین خواری شوم\nچونک خواه نفس آمد مستعان / تسخر آمد ایش شاء الله کان\nمن اگر ننگ مغان یا کافرم / آن نیم که بر خدا این ظن برم\nکه کسی ناخواه او و رغم او / گردد اندر ملکت او حکم جو\nملکت او را فرو گیرد چنین / که نیارد دم زدن دم آفرین\nدفع او می‌خواهد و می‌بایدش / دیو هر دم غصه می‌افزایدش\nبندهٔ این دیو می‌باید شدن / چونک غالب اوست در هر انجمن\nتا مبادا کین کشد شیطان ز من / پس چه دستم گیرد آنجا ذوالمنن\nآنک او خواهد مراد او شود / از کی کار من دگر نیکو شود",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5129",
        "title": "بخش ۱۲۹ - مثل شیطان بر در رحمان",
        "content": "حاش لله ایش شاء الله کان / حاکم آمد در مکان و لامکان\nهیچ کس در ملک او بی‌امر او / در نیفزاید سر یک تای مو\nملک ملک اوست فرمان آن او / کمترین سگ بر در آن شیطان او\nترکمان را گر سگی باشد به در / بر درش بنهاده باشد رو و سر\nکودکان خانه دمش می‌کشند / باشد اندر دست طفلان خوارمند\nباز اگر بیگانه‌ای معبر کند / حمله بر وی هم‌چو شیر نر کند\nکه اشداء علی الکفار شد / با ولی گل با عدو چون خار شد\nز آب تتماجی که دادش ترکمان / آنچنان وافی شدست و پاسبان\nپس سگ شیطان که حق هستش کند / اندرو صد فکرت و حیلت تند\nآب روها را غذای او کند / تا برد او آب روی نیک و بد\nاین تتماجست آب روی عام / که سگ شیطان از آن یابد طعام\nبر در خرگاه قدرت جان او / چون نباشد حکم را قربان بگو\nگله گله از مرید و از مرید / چون سگ باسط ذراعی بالوصید\nبر در کهف الوهیت چو سگ / ذره ذره امرجو بر جسته رگ\nای سگ دیو امتحان می‌کن که تا / چون درین ره می‌نهند این خلق پا\nحمله می‌کن منع می‌کن می‌نگر / تا که باشد ماده اندر صدق و نر\nپس اعوذ از بهر چه باشد چو سگ / گشته باشد از ترفع تیزتگ\nاین اعوذ آنست کای ترک خطا / بانگ بر زن بر سگت ره بر گشا\nتا بیایم بر در خرگاه تو / حاجتی خواهم ز جود و جاه تو\nچونک ترک از سطوت سگ عاجزست / این اعوذ و این فغان ناجایزست\nترک هم گوید اعوذ از سگ که من / هم ز سگ در مانده‌ام اندر وطن\nتو نمی‌یاری برین در آمدن / من نمی‌آرم ز در بیرون شدن\nخاک اکنون بر سر ترک و قنق / که یکی سگ هر دو را بندد عنق\nحاش لله ترک بانگی بر زند / سگ چه باشد شیر نر خون قی کند\nای که خود را شیر یزدان خوانده‌ای / سالها شد با سگی در مانده‌ای\nچون کند این سگ برای تو شکار / چون شکار سگ شدستی آشکار",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5130",
        "title": "بخش ۱۳۰ - جواب گفتن ممن سنی کافر جبری  را و در اثبات اختیار بنده د",
        "content": "گفت مؤمن بشنو ای جبری خطاب / آن خود گفتی نک آوردم جواب\nبازی خود دیدی ای شطرنج‌باز / بازی خصمت ببین پهن و دراز\nنامهٔ عذر خودت بر خواندی / نامهٔ سنی بخوان چه ماندی\nنکته گفتی جبریانه در قضا / سر آن بشنو ز من در ماجرا\nاختیاری هست ما را بی‌گمان / حس را منکر نتانی شد عیان\nسنگ را هرگز بگوید کس بیا / از کلوخی کس کجا جوید وفا\nآدمی را کس نگوید هین بپر / یا بیا ای کور تو در من نگر\nگفت یزدان ما علی الاعمی حرج / کی نهد بر کس حرج رب الفرج\nکس نگوید سنگ را دیر آمدی / یا که چوبا تو چرا بر من زدی\nاین چنین واجستها مجبور را / کس بگوید یا زند معذور را\nامر و نهی و خشم و تشریف و عتاب / نیست جز مختار را ای پاک‌جیب\nاختیاری هست در ظلم و ستم / من ازین شیطان و نفس این خواستم\nاختیار اندر درونت ساکنست / تا ندید او یوسفی کف را نخست\nاختیار و داعیه در نفس بود / روش دید آنگه پر و بالی گشود\nسگ بخفته اختیارش گشته گم / چون شکنبه دید جنبانید دم\nاسپ هم حو حو کند چون دید جو / چون بجنبد گوشت گربه کرد مو\nدیدن آمد جنبش آن اختیار / هم‌چو نفخی ز آتش انگیزد شرار\nپس بجنبد اختیارت چون بلیس / شد دلاله آردت پیغام ویس\nچونک مطلوبی برین کس عرضه کرد / اختیار خفته بگشاید نورد\nوآن فرشته خیرها بر رغم دیو / عرضه دارد می‌کند در دل غریو\nتا بجنبد اختیار خیر تو / زانک پیش از عرضه خفتست این دو خو\nپس فرشته و دیو گشته عرضه‌دار / بهر تحریک عروق اختیار\nمی‌شود ز الهامها و وسوسه / اختیار خیر و شرت ده کسه\nوقت تحلیل نماز ای با نمک / زان سلام آورد باید بر ملک\nکه ز الهام و دعای خوبتان / اختیار این نمازم شد روان\nباز از بعد گنه لعنت کنی / بر بلیس ایرا کزویی منحنی\nاین دو ضد عرضه کننده‌ت در سرار / در حجاب غیب آمد عرضه‌دار\nچونک پردهٔ غیب برخیزد ز پیش / تو ببینی روی دلالان خویش\nوآن سخنشان وا شناسی بی‌گزند / که آن سخن‌گویان نهان اینها بدند\nدیو گوید ای اسیر طبع و تن / عرضه می‌کردم نکردم زور من\nوآن فرشته گویدت من گفتمت / که ازین شادی فزون گردد غمت\nآن فلان روزت نگفتم من چنان / که از آن سویست ره سوی جنان\nآن فلان روزت نگفتم من چنان / که از آن سویست ره سوی جنان\nما محب جان و روح افزای تو / ساجدان مخلص بابای تو\nاین زمانت خدمتی هم می‌کنیم / سوی مخدومی صلایت می‌زنیم\nآن گره بابات را بوده عدی / در خطاب اسجدوا کرده ابا\nآن گرفتی آن ما انداختی / حق خدمتهای ما نشناختی\nاین زمان ما را و ایشان را عیان / در نگر بشناس از لحن و بیان\nنیم شب چون بشنوی رازی ز دوست / چون سخن گوید سحر دانی که اوست\nور دو کس در شب خبر آرد ترا / روز از گفتن شناسی هر دو را\nبانگ شیر و بانگ سگ در شب رسید / صورت هر دو ز تاریکی ندید\nروز شد چون باز در بانگ آمدند / پس شناسدشان ز بانگ آن هوشمند\nمخلص این که دیو و روح عرضه‌دار / هر دو هستند از تتمهٔ اختیار\nاختیاری هست در ما ناپدید / چون دو مطلب دید آید در مزید\nاوستادان کودکان را می‌زنند / آن ادب سنگ سیه را کی کنند\nهیچ گویی سنگ را فردا بیا / ور نیایی من دهم بد را سزا\nهیچ عاقل مر کلوخی را زند / هیچ با سنگی عتابی کس کند\nدر خرد جبر از قدر رسواترست / زانک جبری حس خود را منکرست\nمنکر حس نیست آن مرد قدر / فعل حق حسی نباشد ای پسر\nمنکر فعل خداوند جلیل / هست در انکار مدلول دلیل\nآن بگوید دود هست و نار نی / نور شمعی بی ز شمعی روشنی\nوین همی‌بیند معین نار را / نیست می‌گوید پی انکار را\nجامه‌اش سوزد بگوید نار نیست / جامه‌اش دوزد بگوید تار نیست\nپس تسفسط آمد این دعوی جبر / لاجرم بدتر بود زین رو ز گبر\nگبر گوید هست عالم نیست رب / یا ربی گوید که نبود مستحب\nاین همی گوید جهان خود نیست هیچ / هسته سوفسطایی اندر پیچ پیچ\nجملهٔ عالم مقر در اختیار / امر و نهی این میار و آن بیار\nاو همی گوید که امر و نهی لاست / اختیاری نیست این جمله خطاست\nحس را حیوان مقرست ای رفیق / لیک ادراک دلیل آمد دقیق\nزانک محسوسست ما را اختیار / خوب می‌آید برو تکلیف کار",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5131",
        "title": "بخش ۱۳۱ - درک وجدانی چون اختیار و اضطرار و خشم و اصطبار و سیری و ن",
        "content": "درک وجدانی به جای حس بود / هر دو در یک جدول ای عم می‌رود\nنغز می‌آید برو کن یا مکن / امر و نهی و ماجراها و سخن\nاین که فردا این کنم یا آن کنم / این دلیل اختیارست ای صنم\nوان پشیمانی که خوردی زان بدی / ز اختیار خویش گشتی مهتدی\nجمله قران امر و نهیست و وعید / امر کردن سنگ مرمر را کی دید\nهیچ دانا هیچ عاقل این کند / با کلوخ و سنگ خشم و کین کند\nکه بگفتم کین چنین کن یا چنان / چون نکردید ای موات و عاجزان\nعقل کی حکمی کند بر چوب و سنگ / عقل کی چنگی زند بر نقش چنگ\nکای غلام بسته دست اشکسته‌پا / نیزه برگیر و بیا سوی وغا\nخالقی که اختر و گردون کند / امر و نهی جاهلانه چون کند\nاحتمال عجز از حق راندی / جاهل و گیج و سفیهش خواندی\nعجز نبود از قدر ور گر بود / جاهلی از عاجزی بدتر بود\nترک می‌گوید قنق را از کرم / بی‌سگ و بی‌دلق آ سوی درم\nوز فلان سوی اندر آ هین با ادب / تا سگم بندد ز تو دندان و لب\nتو به عکس آن کنی بر در روی / لاجرم از زخم سگ خسته شوی\nآن‌چنان رو که غلامان رفته‌اند / تا سگش گردد حلیم و مهرمند\nتو سگی با خود بری یا روبهی / سگ بشورد از بن هر خرگهی\nغیر حق را گر نباشد اختیار / خشم چون می‌آیدت بر جرم‌دار\nچون همی‌خایی تو دندان بر عدو / چون همی بینی گناه و جرم ازو\nگر ز سقف خانه چوبی بشکند / بر تو افتد سخت مجروحت کند\nهیچ خشمی آیدت بر چوب سقف / هیچ اندر کین او باشی تو وقف\nکه چرا بر من زد و دستم شکست / او عدو و خصم جان من بدست\nکودکان خرد را چون می‌زنی / چون بزرگان را منزه می‌کنی\nآنک دزدد مال تو گویی بگیر / دست و پایش را ببر سازش اسیر\nوآنک قصد عورت تو می‌کند / صد هزاران خشم از تو می‌دمد\nگر بیاید سیل و رخت تو برد / هیچ با سیل آورد کینی خرد\nور بیامد باد و دستارت ربود / کی ترا با باد دل خشمی نمود\nخشم در تو شد بیان اختیار / تا نگویی جبریانه اعتذار\nگر شتربان اشتری را می‌زند / آن شتر قصد زننده می‌کند\nخشم اشتر نیست با آن چوب او / پس ز مختاری شتر بردست بو\nهم‌چنین سگ گر برو سنگی زنی / بر تو آرد حمله گردد منثنی\nسنگ را گر گیرد از خشم توست / که تو دوری و ندارد بر تو دست\nعقل حیوانی چو دانست اختیار / این مگو ای عقل انسان شرم دار\nروشنست این لیکن از طمع سحور / آن خورنده چشم می‌بندد ز نور\nچونک کلی میل او نان خوردنیست / رو به تاریکی نهد که روز نیست\nحرص چون خورشید را پنهان کند / چه عجب گر پشت بر برهان کند",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5132",
        "title": "بخش ۱۳۲ - حکایت هم در بیان تقریر اختیار خلق و بیان آنک تقدیر و قضا",
        "content": "گفت دزدی شحنه را کای پادشاه / آنچ کردم بود آن حکم اله\nگفت شحنه آنچ من هم می‌کنم / حکم حقست ای دو چشم روشنم\nاز دکانی گر کسی تربی برد / کین ز حکم ایزدست ای با خرد\nبر سرش کوبی دو سه مشت ای کره / حکم حقست این که اینجا باز نه\nدر یکی تره چو این عذر ای فضول / می‌نیاید پیش بقالی قبول\nچون بدین عذر اعتمادی می‌کنی / بر حوالی اژدهایی می‌تنی\nاز چنین عذر ای سلیم نانبیل / خون و مال و زن همه کردی سبیل\nهر کسی پس سبلت تو بر کند / عذر آرد خویش را مضطر کند\nحکم حق گر عذر می‌شاید ترا / پس بیاموز و بده فتوی مرا\nکه مرا صد آرزو و شهوتست / دست من بسته ز بیم و هیبتست\nپس کرم کن عذر را تعلیم ده / برگشا از دست و پای من گره\nاختیاری کرده‌ای تو پیشه‌ای / که اختیاری دارم و اندیشه‌ای\nورنه چون بگزیده‌ای آن پیشه را / از میان پیشه‌ها ای کدخدا\nچونک آید نوبت نفس و هوا / بیست مرده اختیار آید ترا\nچون برد یک حبه از تو یار سود / اختیار جنگ در جانت گشود\nچون بیاید نوبت شکر نعم / اختیارت نیست وز سنگی تو کم\nدوزخت را عذر این باشد یقین / که اندرین سوزش مرا معذور بین\nکس بدین حجت چو معذورت نداشت / وز کف جلاد این دورت نداشت\nپس بدین داور جهان منظوم شد / حال آن عالم همت معلوم شد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5133",
        "title": "بخش ۱۳۳ - حکایت هم در جواب جبری و اثبات اختیار و صحت امر و نهی و ب",
        "content": "آن یکی می‌رفت بالای درخت / می‌فشاند آن میوه را دزدانه سخت\nصاحب باغ آمد و گفت ای دنی / از خدا شرمیت کو چه می‌کنی\nگفت از باغ خدا بندهٔ خدا / گر خورد خرما که حق کردش عطا\nعامیانه چه ملامت می‌کنی / بخل بر خوان خداوند غنی\nگفت ای ایبک بیاور آن رسن / تا بگویم من جواب بوالحسن\nپس ببستش سخت آن دم بر درخت / می‌زد او بر پشت و ساقش چوب سخت\nگفت آخر از خدا شرمی بدار / می‌کشی این بی‌گنه را زار زار\nگفت از چوب خدا این بنده‌اش / می‌زند بر پشت دیگر بنده خوش\nچوب حق و پشت و پهلو آن او / من غلام و آلت فرمان او\nگفت توبه کردم از جبر ای عیار / اختیارست اختیارست اختیار\nاختیارات اختیارش هست کرد / اختیارش چون سواری زیر گرد\nاختیارش اختیار ما کند / امر شد بر اختیاری مستند\nحاکمی بر صورت بی‌اختیار / هست هر مخلوق را در اقتدار\nتا کشد بی‌اختیاری صید را / تا برد بگرفته گوش او زید را\nلیک بی هیچ آلتی صنع صمد / اختیارش را کمند او کند\nاختیارش زید را قدیش کند / بی‌سگ و بی‌دام حق صیدش کند\nآن دروگر حاکم چوبی بود / وآن مصور حاکم خوبی بود\nهست آهنگر بر آهن قیمی / هست بنا هم بر آلت حاکمی\nنادر این باشد که چندین اختیار / ساجد اندر اختیارش بنده‌وار\nقدرت تو بر جمادات از نبرد / کی جمادی را از آنها نفی کرد\nقدرتش بر اختیارات آنچنان / نفی نکند اختیاری را از آن\nخواستش می‌گوی بر وجه کمال / که نباشد نسبت جبر و ضلال\nچونک گفتی کفر من خواست ویست / خواست خود را نیز هم می‌دان که هست\nزانک بی‌خواه تو خود کفر تو نیست / کفر بی‌خواهش تناقض گفتنیست\nامر عاجز را قبیحست و ذمیم / خشم بتر خاصه از رب رحیم\nگاو گر یوغی نگیرد می‌زنند / هیچ گاوی که نپرد شد نژند\nگاو چون معذور نبود در فضول / صاحب گاو از چه معذورست و دول\nچون نه‌ای رنجور سر را بر مبند / اختیارت هست بر سبلت مخند\nجهد کن کز جام حق یابی نوی / بی‌خود و بی‌اختیار آنگه شوی\nآنگه آن می را بود کل اختیار / تو شوی معذور مطلق مست‌وار\nهرچه گویی گفتهٔ می باشد آن / هر چه روبی رفتهٔ می باشد آن\nکی کند آن مست جز عدل و صواب / که ز جام حق کشیدست او شراب\nجادوان فرعون را گفتند بیست / مست را پروای دست و پای نیست\nدست و پای ما می آن واحدست / دست ظاهر سایه است و کاسدست",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5134",
        "title": "بخش ۱۳۴ - معنی ما شاء الله کان یعنی خواست خواست او و رضا رضای او ج",
        "content": "قول بنده ایش شاء الله کان / بهر آن نبود که تنبل کن در آن\nبلک تحریضست بر اخلاص و جد / که در آن خدمت فزون شو مستعد\nگر بگویند آنچ می‌خواهی تو راد / کار کار تست برحسب مراد\nآنگهان تنبل کنی جایز بود / کانچ خواهی و آنچ گویی آن شود\nچون بگویند ایش شاء الله کان / حکم حکم اوست مطلق جاودان\nپس چرا صد مرده اندر ورد او / بر نگردی بندگانه گرد او\nگر بگویند آنچ می‌خواهد وزیر / خواست آن اوست اندر دار و گیر\nگرد او گردان شوی صد مرده زود / تا بریزد بر سرت احسان و جود\nیا گریزی از وزیر و قصر او / این نباشد جست و جوی نصر او\nبازگونه زین سخن کاهل شدی / منعکس ادراک و خاطر آمدی\nامر امر آن فلان خواجه‌ست هین / چیست یعنی با جز او کمتر نشین\nگرد خواجه گرد چون امر آن اوست / کو کشد دشمن رهاند جان دوست\nهرچه او خواهد همان یابی یقین / یاوه کم رو خدمت او برگزین\nنی چو حاکم اوست گرد او مگرد / تا شوی نامه سیاه و روی زود\nحق بود تاویل که آن گرمت کند / پر امید و چست و با شرمت کند\nور کند سستت حقیقت این بدان / هست تبدیل و نه تاویلست آن\nاین برای گرم کردن آمدست / تا بگیرد ناامیدان را دو دست\nمعنی قرآن ز قرآن پرس و بس / وز کسی که آتش زدست اندر هوس\nپیش قرآن گشت قربانی و پست / تا که عین روح او قرآن شدست\nروغنی کو شد فدای گل به کل / خواه روغن بوی کن خواهی تو گل",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5135",
        "title": "بخش ۱۳۵ - و هم‌چنین قد جف القلم یعنی جف القلم و کتب لا یستوی الطاع",
        "content": "هم‌چنین تاویل قد جف القلم / بهر تحریضست بر شغل اهم\nپس قلم بنوشت که هر کار را / لایق آن هست تاثیر و جزا\nکژ روی جف القلم کژ آیدت / راستی آری سعادت زایدت\nظلم آری مدبری جف القلم / عدل آری بر خوری جف القلم\nچون بدزدد دست شد جف القلم / خورد باده مست شد جف القلم\nتو روا داری روا باشد که حق / هم‌چو معزول آید از حکم سبق\nکه ز دست من برون رفتست کار / پیش من چندین میا چندین مزار\nبلک معنی آن بود جف القلم / نیست یکسان پیش من عدل و ستم\nفرق بنهادم میان خیر و شر / فرق بنهادم ز بد هم از بتر\nذره‌ای گر در تو افزونی ادب / باشد از یارت بداند فضل رب\nقدر آن ذره ترا افزون دهد / ذره چون کوهی قدم بیرون نهد\nپادشاهی که به پیش تخت او / فرق نبود از امین و ظلم‌جو\nآنک می‌لرزد ز بیم رد او / وانک طعنه می‌زند در جد او\nفرق نبود هر دو یک باشد برش / شاه نبود خاک تیره بر سرش\nذره‌ای گر جهد تو افزون بود / در ترازوی خدا موزون بود\nپیش این شاهان هماره جان کنی / بی‌خبر ایشان ز غدر و روشنی\nگفت غمازی که بد گوید ترا / ضایع آرد خدمتت را سالها\nپیش شاهی که سمیعست و بصیر / گفت غمازان نباشد جای‌گیر\nجمله غمازان ازو آیس شوند / سوی ما آیند و افزایند پند\nبس جفا گویند شه را پیش ما / که برو جف القلم کم کن وفا\nمعنی جف القلم کی آن بود / که جفاها با وفا یکسان بود\nبل جفا را هم جفا جف القلم / وآن وفا را هم وفا جف القلم\nعفو باشد لیک کو فر امید / که بود بنده ز تقوی روسپید\nدزد را گر عفو باشد جان برد / کی وزیر و خازن مخزن شود\nای امین الدین ربانی بیا / کز امانت رست هر تاج و لوا\nپور سلطان گر برو خاین شود / آن سرش از تن بدان باین شود\nوز غلامی هندوی آرد وفا / دولت او را می‌زند طال بقا\nچه غلام ار بر دری سگ باوفاست / در دل سالار او را صد رضاست\nزین چو سگ را بوسه بر پوزش دهد / گر بود شیری چه پیروزش کند\nجز مگر دزدی که خدمتها کند / صدق او بیخ جفا را بر کند\nچون فضیل ره‌زنی کو راست باخت / زانک ده مرده به سوی توبه تاخت\nوآنچنان که ساحران فرعون را / رو سیه کردند از صبر و وفا\nدست و پا دادند در جرم قود / آن به صد ساله عبادت کی شود\nتو که پنجه سال خدمت کرده‌ای / کی چنین صدقی به دست آورده‌ای",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5136",
        "title": "بخش ۱۳۶ - حکایت آن درویش کی در هری غلامان آراستهٔ عمید خراسان را د",
        "content": "آن یکی گستاخ رو اندر هری / چون بدیدی او غلام مهتری\nجامهٔ اطلس کمر زرین روان / روی کردی سوی قبلهٔ آسمان\nکای خدا زین خواجهٔ صاحب منن / چون نیاموزی تو بنده داشتن\nبنده پروردن بیاموز ای خدا / زین رئیس و اختیار شاه ما\nبود محتاج و برهنه و بی‌نوا / در زمستان لرز لرزان از هوا\nانبساطی کرد آن از خود بری / جراتی بنمود او از لمتری\nاعتمادش بر هزاران موهبت / که ندیم حق شد اهل معرفت\nگر ندیم شاه گستاخی کند / تو مکن آنک نداری آن سند\nحق میان داد و میان به از کمر / گر کسی تاجی دهد او داد سر\nتا یکی روزی که شاه آن خواجه را / متهم کرد و ببستش دست و پا\nآن غلامان را شکنجه می‌نمود / که دفینهٔ خواجه بنمایید زود\nسر او با من بگویید ای خسان / ورنه برم از شما حلق و لسان\nمدت یک ماهشان تعذیب کرد / روز و شب اشکنجه و افشار و درد\nپاره پاره کردشان و یک غلام / راز خواجه وا نگفت از اهتمام\nگفتش اندر خواب هاتف کای کیا / بنده بودن هم بیاموز و بیا\nای دریده پوستین یوسفان / گر بدرد گرگت آن از خویش دان\nزانک می‌بافی همه‌ساله بپوش / زانک می‌کاری همه ساله بنوش\nفعل تست این غصه‌های دم به دم / این بود معنی قد جف القلم\nکه نگردد سنت ما از رشد / نیک را نیکی بود بد راست بد\nکار کن هین که سلیمان زنده است / تا تو دیوی تیغ او برنده است\nچون فرشته گشته از تیغ آمنیست / از سلیمان هیچ او را خوف نیست\nحکم او بر دیو باشد نه ملک / رنج در خاکست نه فوق فلک\nترک کن این جبر را که بس تهیست / تا بدانی سر سر جبر چیست\nترک کن این جبر جمع منبلان / تا خبر یابی از آن جبر چو جان\nترک معشوقی کن و کن عاشقی / ای گمان برده که خوب و فایقی\nای که در معنی ز شب خامش‌تری / گفت خود را چند جویی مشتری\nسر بجنبانند پیشت بهر تو / رفت در سودای ایشان دهر تو\nتو مرا گویی حسد اندر مپیچ / چه حسد آرد کسی از فوت هیچ\nهست تعلیم خسان ای چشم‌شوخ / هم‌چو نقش خرد کردن بر کلوخ\nخویش را تعلیم کن عشق و نظر / که آن بود چون نقش فی جرم الحجر\nنفس تو با تست شاگرد وفا / غیر فانی شد کجا جویی کجا\nتا کنی مر غیر را حبر و سنی / خویش را بدخو و خالی می‌کنی\nمتصل چون شد دلت با آن عدن / هین بگو مهراس از خالی شدن\nامر قل زین آمدش کای راستین / کم نخواهد شد بگو دریاست این\nانصتوا یعنی که آبت را بلاغ / هین تلف کم کن که لب‌خشکست باغ\nاین سخن پایان ندارد ای پدر / این سخن را ترک کن پایان نگر\nغیرتم آید که پیشت بیستند / بر تو می‌خندند عاشق نیستند\nعاشقانت در پس پردهٔ کرم / بهر تو نعره‌زنان بین دم بدم\nعاشق آن عاشقان غیب باش / عاشقان پنج روزه کم تراش\nکه بخوردندت ز خدعه و جذبه‌ای / سالها زیشان ندیدی حبه‌ای\nچند هنگامه نهی بر راه عام / گام خستی بر نیامد هیچ کام\nوقت صحت جمله یارند و حریف / وقت درد و غم به جز حق کو الیف\nوقت درد چشم و دندان هیچ کس / دست تو گیرد به جز فریاد رس\nپس همان درد و مرض را یاد دار / چون ایاز از پوستین کن اعتبار\nپوستین آن حالت درد توست / که گرفتست آن ایاز آن را به دست",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5137",
        "title": "بخش ۱۳۷ - باز جواب گفتن آن کافر جبری آن سنی را کی باسلامش دعوت می‌",
        "content": "کافر جبری جواب آغاز کرد / که از آن حیران شد آن منطیق مرد\nلیک گر من آن جوابات و سؤال / جمله را گویم بمانم زین مقال\nزان مهم‌تر گفتنیها هستمان / که بدان فهم تو به یابد نشان\nاندکی گفتیم زان بحث ای عتل / ز اندکی پیدا بود قانون کل\nهم‌چنین بحثست تا حشر بشر / در میان جبری و اهل قدر\nگر فرو ماندی ز دفع خصم خویش / مذهب ایشان بر افتادی ز پیش\nچون برون‌شوشان نبودی در جواب / پس رمیدندی از آن راه تباب\nچونک مقضی بد دوام آن روش / می‌دهدشان از دلایل پرورش\nتا نگردد ملزم از اشکال خصم / تا بود محجوب از اقبال خصم\nتا که این هفتاد و دو ملت مدام / در جهان ماند الی یوم القیام\nچون جهان ظلمتست و غیب این / از برای سایه می‌باید زمین\nتا قیامت ماند این هفتاد و دو / کم نیاید مبتدع را گفت و گو\nعزت مخزن بود اندر بها / که برو بسیار باشد قفلها\nعزت مقصد بود ای ممتحن / پیچ پیچ راه و عقبه و راه‌زن\nعزت کعبه بود و آن نادیه / ره‌زنی اعراب و طول بادیه\nهر روش هر ره که آن محمود نیست / عقبه‌ای و مانعی و ره‌زنیست\nاین روش خصم و حقود آن شده / تا مقلد در دو ره حیران شده\nصدق هر دو ضد بیند در روش / هر فریقی در ره خود خوش منش\nگر جوابش نیست می‌بندد ستیز / بر همان دم تا به روز رستخیز\nکه مهان ما بدانند این جواب / گرچه از ما شد نهان وجه صواب\nپوزبند وسوسه عشقست و بس / ورنه کی وسواس را بستست کس\nعاشقی شو شاهدی خوبی بجو / صید مرغابی همی‌کن جو بجو\nکی بری زان آب کان آبت برد / کی کنی زان فهم فهمت را خورد\nغیر این معقولها معقولها / یابی اندر عشق با فر و بها\nغیر این عقل تو حق را عقلهاست / که بدان تدبیر اسباب سماست\nکه بدین عقل آوری ارزاق را / زان دگر مفرش کنی اطباق را\nچون ببازی عقل در عشق صمد / عشر امثالت دهد یا هفت‌صد\nآن زنان چون عقلها درباختند / بر رواق عشق یوسف تاختند\nعقلشان یک‌دم ستد ساقی عمر / سیر گشتند از خرد باقی مرد\nاصل صد یوسف جمال ذوالجلال / ای کم از زن شو فدای آن جمال\nعشق برد بحث را ای جان و بس / کو ز گفت و گو شود فریاد رس\nحیرتی آید ز عشق آن نطق را / زهره نبود که کند او ماجرا\nکه بترسد گر جوابی وا دهد / گوهری از لنج او بیرون فتد\nلب ببندد سخت او از خیر و شر / تا نباید کز دهان افتد گهر\nهم‌چنانک گفت آن یار رسول / چون نبی بر خواندی بر ما فصول\nآن رسول مجتبی وقت نثار / خواستی از ما حضور و صد وقار\nآنچنان که بر سرت مرغی بود / کز فواتش جان تو لرزان شود\nپس نیاری هیچ جنبیدن ز جا / تا نگیرد مرغ خوب تو هوا\nدم نیاری زد ببندی سرفه را / تا نباید که بپرد آن هما\nور کست شیرین بگوید یا ترش / بر لب انگشتی نهی یعنی خمش\nحیرت آن مرغست خاموشت کند / بر نهد سردیگ و پر جوشت کند",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5138",
        "title": "بخش ۱۳۸ - پرسیدن پادشاه قاصدا ایاز را کی چندین غم و شادی با چارق و",
        "content": "ای ایاز این مهرها بر چارقی / چیست آخر هم‌چو بر بت عاشقی\nهم‌چو مجنون از رخ لیلی خویش / کرده‌ای تو چارقی را دین و کیش\nبا دو کهنه مهر جان آمیخته / هر دو را در حجره‌ای آویخته\nچند گویی با دو کهنه نو سخن / در جمادی می‌دمی سر کهن\nچون عرب با ربع و اطلال ای ایاز / می‌کشی از عشق گفت خود دراز\nچارقت ربع کدامین آصفست / پوستین گویی که کرتهٔ یوسفست\nهم‌چو ترسا که شمارد با کشش / جرم یکساله زنا و غل و غش\nتا بیامرزد کشش زو آن گناه / عفو او را عفو داند از اله\nنیست آگه آن کشش از جرم و داد / لیک بس جادوست عشق و اعتقاد\nدوستی و وهم صد یوسف تند / اسحر از هاروت و ماروتست خود\nصورتی پیدا کند بر یاد او / جذب صورت آردت در گفت و گو\nرازگویی پیش صورت صد هزار / آن چنان که یار گوید پیش یار\nنه بدانجا صورتی نه هیکلی / زاده از وی صد الست و صد بلی\nآن چنان که مادری دل‌برده‌ای / پیش گور بچهٔ نومرده‌ای\nرازها گوید به جد و اجتهاد / می‌نماید زنده او را آن جماد\nحی و قایم داند او آن خاک را / چشم و گوشی داند او خاشاک را\nپیش او هر ذرهٔ آن خاک گور / گوش دارد هوش دارد وقت شور\nمستمع داند به جد آن خاک را / خوش نگر این عشق ساحرناک را\nآنچنان بر خاک گور تازه او / دم‌بدم خوش می‌نهد با اشک رو\nکه بوقت زندگی هرگز چنان / روی ننهادست بر پور چو جان\nاز عزا چون چند روزی بگذرد / آتش آن عشق او ساکن شود\nعشق بر مرده نباشد پایدار / عشق را بر حی جان‌افزای دار\nبعد از آن زان گور خود خواب آیدش / از جمادی هم جمادی زایدش\nزانک عشق افسون خود بربود و رفت / ماند خاکستر چو آتش رفت تفت\nآنچ بیند آن جوان در آینه / پیر اندر خشت می‌بیند همه\nپیر عشق تست نه ریش سپید / دستگیر صد هزاران ناامید\nعشق صورتها بسازد در فراق / نامصور سر کند وقت تلاق\nکه منم آن اصل اصل هوش و مست / بر صور آن حسن عکس ما بدست\nپرده‌ها را این زمان برداشتم / حسن را بی‌واسطه بفراشتم\nزانک بس با عکس من در بافتی / قوت تجرید ذاتم یافتی\nچون ازین سو جذبهٔ من شد روان / او کشش را می‌نبیند در میان\nمغفرت می‌خواهد از جرم و خطا / از پس آن پرده از لطف خدا\nچون ز سنگی چشمه‌ای جاری شود / سنگ اندر چشمه متواری شود\nکس نخواهد بعد از آن او را حجر / زانک جاری شد از آن سنگ آن گهر\nکاسه‌ها دان این صور را واندرو / آنچ حق ریزد بدان گیرد علو",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5139",
        "title": "بخش ۱۳۹ - گفتن خویشاوندان مجنون را کی حسن لیلی باندازه‌ایست چندان ",
        "content": "ابلهان گفتند مجنون را ز جهل / حسن لیلی نیست چندان هست سهل\nبهتر از وی صد هزاران دلربا / هست هم‌چون ماه اندر شهر ما\nگفت صورت کوزه است و حسن می / می خدایم می‌دهد از نقش وی\nمر شما را سرکه داد از کوزه‌اش / تا نباشد عشق اوتان گوش کش\nاز یکی کوزه دهد زهر و عسل / هر یکی را دست حق عز و جل\nکوزه می‌بینی ولیکن آب شراب / روی ننماید به چشم ناصواب\nقاصرات الطرف باشد ذوق جان / جز به خصم خود بنماید نشان\nقاصرات الطرف آمد آن مدام / وین حجاب ظرفها هم‌چون خیام\nهست دریا خیمه‌ای در وی حیات / بط را لیکن کلاغان را ممات\nزهر باشد مار را هم قوت و برگ / غیر او را زهر او دردست و مرگ\nصورت هر نعمتی و محنتی / هست این را دوزخ آن را جنتی\nپس همه اجسام و اشیا تبصرون / واندرو قوتست و سم لاتبصرون\nهست هر جسمی چو کاسه و کوزه‌ای / اندرو هم قوت و هم دلسوزه‌ای\nکاسه پیدا اندرو پنهان رغد / طاعمش داند کزان چه می‌خورد\nصورت یوسف چو جامی بود خوب / زان پدر می‌خورد صد بادهٔ طروب\nباز اخوان را از آن زهراب بود / کان دریشان خشم و کینه می‌فزود\nباز از وی مر زلیخا را سکر / می‌کشید از عشق افیونی دگر\nغیر آنچ بود مر یعقوب را / بود از یوسف غذا آن خوب را\nگونه‌گونه شربت و کوزه یکی / تا نماند در می غیبت شکی\nباده از غیبست و کوزه زین جهان / کوزه پیدا باده در وی بس نهان\nبس نهان از دیدهٔ نامحرمان / لیک بر محرم هویدا و عیان\nیا الهی سکرت ابصارنا / فاعف عنا اثقلت اوزارنا\nیا خفیا قد ملات الخافقین / قد علوت فوق نور المشرقین\nانت سر کاشف اسرارنا / انت فجر مفجر انهارنا\nیا خفی الذات محسوس العطا / انت کالماء و نحن کالرحا\nانت کالریح و نحن کالغبار / تختفی الریح و غبراها جهار\nتو بهاری ما چو باغ سبز خوش / او نهان و آشکارا بخششش\nتو چو جانی ما مثال دست و پا / قبض و بسط دست از جان شد روا\nتو چو عقلی ما مثال این زبان / این زبان از عقل دارد این بیان\nتو مثال شادی و ما خنده‌ایم / که نتیجهٔ شادی فرخنده‌ایم\nجنبش ما هر دمی خود اشهدست / که گواه ذوالجلال سرمدست\nگردش سنگ آسیا در اضطراب / اشهد آمد بر وجود جوی آب\nای برون از وهم و قال و قیل من / خاک بر فرق من و تمثیل من\nبنده نشکیبد ز تصویر خوشت / هر دمت گوید که جانم مفرشت\nهم‌چو آن چوپان که می‌گفت ای خدا / پیش چوپان و محب خود بیا\nتا شپش جویم من از پیراهنت / چارقت دوزم ببوسم دامنت\nکس نبودش در هوا و عشق جفت / لیک قاصر بود از تسبیح و گفت\nعشق او خرگاه بر گردون زده / جان سگ خرگاه آن چوپان شده\nچونک بحر عشق یزدان جوش زد / بر دل او زد ترا بر گوش زد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5140",
        "title": "بخش ۱۴۰ - حکایت جوحی کی چادر پوشید و در وعظ میان زنان نشست  و حرکت",
        "content": "واعظی بد بس گزیده در بیان / زیر منبر جمع مردان و زنان\nرفت جوحی چادر و روبند ساخت / در میان آن زنان شد ناشناخت\nسایلی پرسید واعظ را به راز / موی عانه هست نقصان نماز\nگفت واعظ چون شود عانه دراز / پس کراهت باشد از وی در نماز\nیا به آهک یا ستره بسترش / تا نمازت کامل آید خوب و خوش\nگفت سایل آن درازی تا چه حد / شرط باشد تا نمازم کم بود\nگفت چون قدر جوی گردد به طول / پس ستردن فرض باشد ای سئول\nگفت جوحی زود ای خوهر ببین / عانهٔ من گشته باشد این چنین\nبهر خشنودی حق پیش آر دست / که آن به مقدار کراهت آمدست\nدست زن در کرد در شلوار مرد / کیر او بر دست زن آسیب کرد\nنعره‌ای زد سخت اندر حال زن / گفت واعظ بر دلش زد گفت من\nگفت نه بر دل نزد بر دست زد / وای اگر بر دل زدی ای پر خرد\nبر دل آن ساحران زد اندکی / شد عصا و دست ایشان را یکی\nگر عصا بستانی از پیری شها / بیش رنجد که آن گروه از دست و پا\nنعرهٔ لاضیر بر گردون رسید / هین ببر که جان ز جان کندن رهید\nما بدانستیم ما این تن نه‌ایم / از ورای تن به یزدان می‌زییم\nای خنک آن را که ذات خود شناخت / اندر امن سرمدی قصری بساخت\nکودکی گرید پی جوز و مویز / پیش عاقل باشد آن بس سهل چیز\nپیش دل جوز و مویز آمد جسد / طفل کی در دانش مردان رسد\nهر که محجوبست او خود کودکست / مرد آن باشد که بیرون از شکست\nگر بریش و خایه مردستی کسی / هر بزی را ریش و مو باشد بسی\nپیشوای بد بود آن بز شتاب / می‌برد اصحاب را پیش قصاب\nریش شانه کرده که من سابقم / سابقی لیکن به سوی مرگ و غم\nهین روش بگزین و ترک ریش کن / ترک این ما و من و تشویش کن\nتا شوی چون بوی گل با عاشقان / پیشوا و رهنمای گلستان\nکیست بوی گل دم عقل و خرد / خوش قلاووز ره ملک ابد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5141",
        "title": "بخش ۱۴۱ - فرمودن شاه به ایاز بار دگر کی شرح چارق و پوستین آشکارا ب",
        "content": "سر چارق را بیان کن ای ایاز / پیش چارق چیستت چندین نیاز\nتا بنوشد سنقر و بک یا رقت / سر سر پوستین و چارقت\nای ایاز از تو غلامی نور یافت / نورت از پستی سوی گردون شتافت\nحسرت آزادگان شد بندگی / بندگی را چون تو دادی زندگی\nمؤمن آن باشد که اندر جزر و مد / کافر از ایمان او حسرت خورد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5142",
        "title": "بخش ۱۴۲ - حکایت کافری کی گفتندش در عهد ابا یزید کی مسلمان شو و جوا",
        "content": "بود گبری در زمان بایزید / گفت او را یک مسلمان سعید\nکه چه باشد گر تو اسلام آوری / تا بیابی صد نجات و سروری\nگفت این ایمان اگر هست ای مرید / آنک دارد شیخ عالم بایزید\nمن ندارم طاقت آن تاب آن / که آن فزون آمد ز کوششهای جان\nگرچه در ایمان و دین ناموقنم / لیک در ایمان او بس مؤمنم\nدارم ایمان که آن ز جمله برترست / بس لطیف و با فروغ و با فرست\nمؤمن ایمان اویم در نهان / گرچه مهرم هست محکم بر دهان\nباز ایمان خود گر ایمان شماست / نه بدان میلستم و نه مشتهاست\nآنک صد میلش سوی ایمان بود / چون شما را دید آن فاتر شود\nزانک نامی بیند و معنیش نی / چون بیابان را مفازه گفتنی\nعشق او ز آورد ایمان بفسرد / چون به ایمان شما او بنگرد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5143",
        "title": "بخش ۱۴۳ - حکایت آن مذن زشت آواز کی در کافرستان بانگ نماز داد و مرد",
        "content": "یک مؤذن داشت بس آواز بد / در میان کافرستان بانگ زد\nچند گفتندش مگو بانگ نماز / که شود جنگ و عداوتها دراز\nاو ستیزه کرد و پس بی‌احتراز / گفت در کافرستان بانگ نماز\nخلق خایف شد ز فتنهٔ عامه‌ای / خود بیامد کافری با جامه‌ای\nشمع و حلوا با چنان جامهٔ لطیف / هدیه آورد و بیامد چون الیف\nپرس پرسان کین مؤذن کو کجاست / که صلا و بانگ او راحت‌فزاست\nهین چه راحت بود زان آواز زشت / گفت که آوازش فتاد اندر کنشت\nدختری دارم لطیف و بس سنی / آرزو می‌بود او رامؤمنی\nهیچ این سودا نمی‌رفت از سرش / پندها می‌داد چندین کافرش\nدر دل او مهر ایمان رسته بود / هم‌چو مجمر بود این غم من چو عود\nدر عذاب و درد و اشکنجه بدم / که بجنبد سلسلهٔ او دم به دم\nهیچ چاره می‌ندانستم در آن / تا فرو خواند این مؤذن آن اذان\nگفت دختر چیست این مکروه بانگ / که بگوشم آمد این دو چار دانگ\nمن همه عمر این چنین آواز زشت / هیچ نشنیدم درین دیر و کنشت\nخوهرش گفتا که این بانگ اذان / هست اعلام و شعار مؤمنان\nباورش نامد بپرسید از دگر / آن دگر هم گفت آری ای پدر\nچون یقین گشتش رخ او زرد شد / از مسلمانی دل او سرد شد\nباز رستم من ز تشویش و عذاب / دوش خوش خفتم در آن بی‌خوف خواب\nراحتم این بود از آواز او / هدیه آوردم به شکر آن مرد کو\nچون بدیدش گفت این هدیه پذیر / که مرا گشتی مجیر و دستگیر\nآنچ کردی با من از احسان و بر / بندهٔ تو گشته‌ام من مستمر\nگر به مال و ملک و ثروت فردمی / من دهانت را پر از زر کردمی\nهست ایمان شما زرق و مجاز / راه‌زن هم‌چون که آن بانگ نماز\nلیک از ایمان و صدق بایزید / چند حسرت در دل و جانم رسید\nهم‌چو آن زن کو جماع خر بدید / گفت آوه چیست این فحل فرید\nگر جماع اینست بردند این خران / بر کس ما می‌ریند این شوهران\nداد جمله داد ایمان بایزید / آفرینها بر چنین شیر فرید\nقطره‌ای ز ایمانش در بحر ار رود / بحر اندر قطره‌اش غرقه شود\nهم‌چو ز آتش ذره‌ای در بیشه‌ها / اندر آن ذره شود بیشه فنا\nچون خیالی در دل شه یا سپاه / کرد اندر جنگ خصمان را تباه\nیک ستاره در محمد رخ نمود / تا فنا شد گوهر گبر و جهود\nآنک ایمان یافت رفت اندر امان / کفرهای باقیان شد دو گمان\nکفر صرف اولین باری نماند / یا مسلمانی و یا بیمی نشاند\nاین به حیله آب و روغن کردنیست / این مثلها کفو ذرهٔ نور نیست\nذره نبود جز حقیری منجسم / ذره نبود شارق لا ینقسم\nگفتن ذره مرادی دان خفی / محرم دریا نه‌ای این دم کفی\nآفتاب نیر ایمان شیخ / گر نماید رخ ز شرق جان شیخ\nجمله پستی گنج گیرد تا ثری / جمله بالا خلد گیرد اخضری\nاو یکی جان دارد از نور منیر / او یکی تن دارد از خاک حقیر\nای عجب اینست او یا آن بگو / که بماندم اندرین مشکل عمو\nگر وی اینست ای برادر چیست آن / پر شده از نور او هفت آسمان\nور وی آنست این بدن ای دوست چیست / ای عجب زین دو کدامین است و کیست",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5144",
        "title": "بخش ۱۴۴ - حکایت آن زن کی گفت شوهر را کی گوشت را گربه خورد شوهر گرب",
        "content": "بود مردی کدخدا او را زنی / سخت طناز و پلید و ره‌زنی\nهرچه آوردی تلف کردیش زن / مرد مضطر بود اندر تن زدن\nبهر مهمان گوشت آورد آن معیل / سوی خانه با دو صد جهد طویل\nزن بخوردش با کباب و با شراب / مرد آمد گفت دفع ناصواب\nمرد گفتش گوشت کو مهمان رسید / پیش مهمان لوت می‌باید کشید\nگفت زن این گربه خورد آن گوشت را / گوشت دیگر خر اگر باشد هلا\nگفت ای ایبک ترازو را بیار / گربه را من بر کشم اندر عیار\nبر کشیدش بود گربه نیم من / پس بگفت آن مرد کای محتال زن\nگوشت نیم من بود و افزون یک ستیر / هست گربه نیم‌من هم ای ستیر\nاین اگر گربه‌ست پس آن گوشت کو / ور بود این گوشت گربه کو بجو\nبایزید ار این بود آن روح چیست / ور وی آن روحست این تصویر کیست\nحیرت اندر حیرتست ای یار من / این نه کار تست و نه هم کار من\nهر دو او باشد ولیک از ریع زرع / دانه باشد اصل و آن که پره فرع\nحکمت این اضداد را با هم ببست / ای قصاب این گردران با گردنست\nروح بی‌قالب نداند کار کرد / قالبت بی‌جان فسرده بود و سرد\nقالبت پیدا و آن جانت نهان / راست شد زین هر دو اسباب جهان\nخاک را بر سر زنی سر نشکند / آب را بر سر زنی در نشکند\nگر تو می‌خواهی که سر را بشکنی / آب را و خاک را بر هم زنی\nچون شکستی سر رود آبش به اصل / خاک سوی خاک آید روز فصل\nحکمتی که بود حق را ز ازدواج / گشت حاصل از نیاز و از لجاج\nباشد آنگه ازدواجات دگر / لا سمع اذن و لا عین بصر\nگر شنیدی اذن کی ماندی اذن / یا کجا کردی دگر ضبط سخن\nگر بدیدی برف و یخ خورشید را / از یخی برداشتی اومید را\nآب گشتی بی‌عروق و بی‌گره / ز آب داود هوا کردی زره\nپس شدی درمان جان هر درخت / هر درختی از قدومش نیک‌بخت\nآن یخی بفسرده در خود مانده / لا مساسی با درختان خوانده\nلیس یالف لیس یؤلف جسمه / لیس الا شح نفس قسمه\nنیست ضایع زو شود تازه جگر / لیک نبود پیک و سلطان خضر\nای ایاز استارهٔ تو بس بلند / نیست هر برجی عبورش را پسند\nهر وفا را کی پسندد همتت / هر صفا را کی گزیند صفوتت",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5145",
        "title": "بخش ۱۴۵ - حکایت آن امیر کی غلام را گفت کی می بیار غلام رفت و سبوی ",
        "content": "بود امیری خوش دلی می‌باره‌ای / کهف هر مخمور و هر بیچاره‌ای\nمشفقی مسکین‌نوازی عادلی / جوهری زربخششی دریادلی\nشاه مردان و امیرالمؤمنین / راه‌بان و رازدان و دوست‌بین\nدور عیسی بود و ایام مسیح / خلق دلدار و کم‌آزار و ملیح\nآمدش مهمان بناگاهان شبی / هم امیری جنس او خوش‌مذهبی\nباده می‌بایستشان در نظم حال / باده بود آن وقت ماذون و حلال\nباده‌شان کم بود و گفتا ای غلام / رو سبو پر کن به ما آور مدام\nاز فلان راهب که دارد خمر خاص / تا ز خاص و عام یابد جان خلاص\nجرعه‌ای زان جام راهب آن کند / که هزاران جره و خمدان کند\nاندر آن می مایهٔ پنهانی است / آنچنان که اندر عبا سلطانی است\nتو بدلق پاره‌پاره کم نگر / که سیه کردند از بیرون زر\nاز برای چشم بد مردود شد / وز برون آن لعل دودآلود شد\nگنج و گوهر کی میان خانه‌هاست / گنجها پیوسته در ویرانه‌هاست\nگنج آدم چون بویران بد دفین / گشت طینش چشم‌بند آن لعین\nاو نظر می‌کرد در طین سست سست / جان همی‌گفتش که طینم سد تست\nدو سبو بستد غلام و خوش دوید / در زمان در دیر رهبانان رسید\nزر بداد و بادهٔ چون زر خرید / سنگ داد و در عوض گوهر خرید\nباده‌ای که آن بر سر شاهان جهد / تاج زر بر تارک ساقی نهد\nفتنه‌ها و شورها انگیخته / بندگان و خسروان آمیخته\nاستخوانها رفته جمله جان شده / تخت و تخته آن زمان یکسان شده\nوقت هشیاری چو آب و روغنند / وقت مستی هم‌چو جان اندر تنند\nچون هریسه گشته آنجا فرق نیست / نیست فرقی کاندر آنجا غرق نیست\nاین چنین باده همی‌برد آن غلام / سوی قصر آن امیر نیک‌نام\nپیشش آمد زاهدی غم دیده‌ای / خشک مغزی در بلا پیچیده‌ای\nتن ز آتشهای دل بگداخته / خانه از غیر خدا پرداخته\nگوشمال محنت بی‌زینهار / داغها بر داغها چندین هزار\nدیده هر ساعت دلش در اجتهاد / روز و شب چفسیده او بر اجتهاد\nسال و مه در خون و خاک آمیخته / صبر و حلمش نیم‌شب بگریخته\nگفت زاهد در سبوها چیست آن / گفت باده گفت آن کیست آن\nگفت آن آن فلان میر اجل / گفت طالب را چنین باشد عمل\nطالب یزدان و آنگه عیش و نوش / بادهٔ شیطان و آنگه نیم هوش\nهوش تو بی می چنین پژمرده است / هوشها باید بر آن هوش تو بست\nتا چه باشد هوش تو هنگام سکر / ای چو مرغی گشته صید دام سکر",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5146",
        "title": "بخش ۱۴۶ - حکایت ضیاء دلق کی سخت دراز بود و برادرش شیخ اسلام تاج بل",
        "content": "آن ضیاء دلق خوش الهام بود / دادر آن تاج شیخ اسلام بود\nتاج شیخ اسلام دار الملک بلخ / بود کوته‌قد و کوچک هم‌چو فرخ\nگرچه فاضل بود و فحل و ذو فنون / این ضیا اندر ظرافت بد فزون\nاو بسی کوته ضیا بی‌حد دراز / بود شیخ اسلام را صد کبر و ناز\nزین برادر عار و ننگش آمدی / آن ضیا هم واعظی بد با هدی\nروز محفل اندر آمد آن ضیا / بارگه پر قاضیان و اصفیا\nکرد شیخ اسلام از کبر تمام / این برادر را چنین نصف القیام\nگفت او را بس درازی بهر مزد / اندکی زان قد سروت هم بدزد\nپس ترا خود هوش کو یا عقل کو / تا خوری می ای تو دانش را عدو\nروت بس زیباست نیلی هم بکش / ضحکه باشد نیل بر روی حبش\nدر تو نوری کی درآمد ای غوی / تا تو بیهوشی و ظلمت‌جو شوی\nسایه در روزست جستن قاعده / در شب ابری تو سایه‌جو شده\nگر حلال آمد پی قوت عوام / طالبان دوست را آمد حرام\nعاشقان را باده خون دل بود / چشمشان بر راه و بر منزل بود\nدر چنین راه بیابان مخوف / این قلاوز خرد با صد کسوف\nخاک در چشم قلاوزان زنی / کاروان را هالک و گمره کنی\nنان جو حقا حرامست و فسوس / نفس را در پیش نه نان سبوس\nدشمن راه خدا را خوار دار / دزد را منبر منه بر دار دار\nدزد را تو دست ببریدن پسند / از بریدن عاجزی دستش ببند\nگر نبندی دست او دست تو بست / گر تو پایش نشکنی پایت شکست\nتو عدو را می دهی و نی‌شکر / بهر چه گو زهر خند و خاک خور\nزد ز غیرت بر سبو سنگ و شکست / او سبو انداخت و از زاهد بجست\nرفت پیش میر و گفتش باده کو / ماجرا را گفت یک یک پیش او",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5147",
        "title": "بخش ۱۴۷ - رفتن امیر خشم‌آلود برای گوشمال زاهد",
        "content": "میر چون آتش شد و برجست راست / گفت بنما خانهٔ زاهد کجاست\nتا بدین گرز گران کوبم سرش / آن سر بی‌دانش مادرغرش\nاو چه داند امر معروف از سگی / طالب معروفی است و شهرگی\nتا بدین سالوس خود را جا کند / تا به چیزی خویشتن پیدا کند\nکو ندارد خود هنر الا همان / که تسلس می‌کند با این و آن\nاو اگر دیوانه است و فتنه‌کاو / داروی دیوانه باشد کیر گاو\nتا که شیطان از سرش بیرون رود / بی‌لت خربندگان خر چون رود\nمیر بیرون جست دبوسی بدست / نیم شب آمد به زاهد نیم‌مست\nخواست کشتن مرد زاهد را ز خشم / مرد زاهد گشت پنهان زیر پشم\nمرد زاهد می‌شنید از میر آن / زیر پشم آن رسن‌تابان نهان\nگفت در رو گفتن زشتی مرد / آینه تاند که رو را سخت کرد\nروی باید آینه‌وار آهنین / تات گوید روی زشت خود ببین",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5148",
        "title": "بخش ۱۴۸ - حکایت مات کردن دلقک سید شاه ترمد را",
        "content": "شاه با دلقک همی شطرنج باخت / مات کردش زود خشم شه بتاخت\nگفت شه شه و آن شه کبرآورش / یک یک از شطرنج می‌زد بر سرش\nکه بگیر اینک شهت ای قلتبان / صبر کرد آن دلقک و گفت الامان\nدست دیگر باختن فرمود میر / او چنان لرزان که عور از زمهریر\nباخت دست دیگر و شه مات شد / وقت شه شه گفتن و میقات شد\nبر جهید آن دلقک و در کنج رفت / شش نمد بر خود فکند از بیم تفت\nزیر بالشها و زیر شش نمد / خفت پنهان تا ز زخم شه رهد\nگفت شه هی هی چه کردی چیست این / گفت شه شه شه شه ای شاه گزین\nکی توان حق گفت جز زیر لحاف / با تو ای خشم‌آور آتش‌سجاف\nای تو مات و من ز زخم شاه مات / می‌زنم شه شه به زیر رختهات\nچون محله پر شد از هیهای میر / وز لگد بر در زدن وز دار و گیر\nخلق بیرون جست زود از چپ و راست / کای مقدم وقت عفوست و رضاست\nمغز او خشکست و عقلش این زمان / کمترست از عقل و فهم کودکان\nزهد و پیری ضعف بر ضعف آمده / واندر آن زهدش گشادی ناشده\nرنج دیده گنج نادیده ز یار / کارها کرده ندیده مزد کار\nیا نبود آن کار او را خود گهر / یا نیامد وقت پاداش از قدر\nیا که بود آن سعی چون سعی جهود / یا جزا وابستهٔ میقات بود\nمر ورا درد و مصیبت این بس است / که درین وادی پر خون بی‌کس است\nچشم پر درد و نشسته او به کنج / رو ترش کرده فرو افکنده لنج\nنه یکی کحال کو را غم خورد / نیش عقلی که به کحلی پی برد\nاجتهادی می‌کند با حزر و ظن / کار در بوکست تا نیکو شدن\nزان رهش دورست تا دیدار دوست / کو نجوید سر رئیسیش آرزوست\nساعتی او با خدا اندر عتاب / که نصیبم رنج آمد زین حساب\nساعتی با بخت خود اندر جدال / که همه پران و ما ببریده بال\nهر که محبوس است اندر بو و رنگ / گرچه در زهدست باشد خوش تنگ\nتا برون ناید ازین ننگین مناخ / کی شود خویش خوش و صدرش فراخ\nزاهدان را در خلا پیش از گشاد / کارد و استره نشاید هیچ داد\nکز ضجر خود را بدراند شکم / غصهٔ آن بی‌مرادیها و غم",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5149",
        "title": "بخش ۱۴۹ - قصد انداختن مصطفی علیه‌السلام خود را از کوه حری از وحشت ",
        "content": "مصطفی را هجر چون بفراختی / خویش را از کوه می‌انداختی\nتا بگفتی جبرئیلش هین مکن / که ترا بس دولتست از امر کن\nمصطفی ساکن شدی ز انداختن / باز هجران آوریدی تاختن\nباز خود را سرنگون از کوه او / می‌فکندی از غم و اندوه او\nباز خود پیدا شدی آن جبرئیل / که مکن این ای تو شاه بی‌بدیل\nهم‌چنین می‌بود تا کشف حجاب / تا بیابید آن گهر را او ز جیب\nبهر هر محنت چو خود را می‌کشند / اصل محنتهاست این چونش کشند\nاز فدایی مردمان را حیرتیست / هر یکی از ما فدای سیرتیست\nای خنک آنک فدا کردست تن / بهر آن کارزد فدای آن شدن\nهر یکی چونک فدایی فنیست / کاندر آن ره صرف عمر و کشتنیست\nکشتنی اندر غروبی یا شروق / که نه شایق ماند آنگه نه مشوق\nباری این مقبل فدای این فنست / کاندرو صد زندگی در کشتنست\nعاشق و معشوق و عشقش بر دوام / در دو عالم بهرمند و نیک‌نام\nیا کرامی ارحموا اهل الهوی / شانهم ورد التوی بعد التوی\nعفو کن ای میر بر سختی او / در نگر در درد و بدبختی او\nتا ز جرمت هم خدا عفوی کند / زلتت را مغفرت در آکند\nتو ز غفلت بس سبو بشکسته‌ای / در امید عفو دل در بسته‌ای\nعفو کن تا عفو یابی در جزا / می‌شکافد مو قدر اندر سزا",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5150",
        "title": "بخش ۱۵۰ - جواب گفتن امیر مر آن شفیعان را و همسایگان زاهد را کی گست",
        "content": "میر گفت او کیست کو سنگی زند / بر سبوی ما سبو را بشکند\nچون گذر سازد ز کویم شیر نر / ترس ترسان بگذرد با صد حذر\nبندهٔ ما را چرا آزرد دل / کرد ما را پیش مهمانان خجل\nشربتی که به ز خون اوست ریخت / این زمان هم‌چون زنان از ما گریخت\nلیک جان از دست من او کی برد / گیر هم‌چون مرغ بالا بر پرد\nتیر قهر خویش بر پرش زنم / پر و بال مردریگش بر کنم\nگر رود در سنگ سخت از کوششم / از دل سنگش کنون بیرون کشم\nمن برانم بر تن او ضربتی / که بود قوادکان را عبرتی\nبا همه سالوس با ما نیز هم / داد او و صد چو او این دم دهم\nخشم خون‌خوارش شده بد سرکشی / از دهانش می بر آمد آتشی",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5151",
        "title": "بخش ۱۵۱ - دو بار دست و پای امیر را بوسیدن و لابه کردن شفیعان و همس",
        "content": "آن شفیعان از دم هیهای او / چند بوسیدند دست و پای او\nکای امیر از تو نشاید کین کشی / گر بشد باده تو بی‌باده خوشی\nباده سرمایه ز لطف تو برد / لطف آب از لطف تو حسرت خورد\nپادشاهی کن ببخشش ای رحیم / ای کریم ابن الکریم ابن الکریم\nهر شرابی بندهٔ این قد و خد / جمله مستان را بود بر تو حسد\nهیچ محتاج می گلگون نه‌ای / ترک کن گلگونه تو گلگونه‌ای\nای رخ چون زهره‌ات شمس الضحی / ای گدای رنگ تو گلگونه‌ها\nباده کاندر خنب می‌جوشد نهان / ز اشتیاق روی تو جوشد چنان\nای همه دریا چه خواهی کرد نم / وی همه هستی چه می‌جویی عدم\nای مه تابان چه خواهی کرد گرد / ای که مه در پیش رویت روی‌زرد\nتاج کرمناست بر فرق سرت / طوق اعطیناک آویز برت\nتو خوش و خوبی و کان هر خوشی / تو چرا خود منت باده کشی\nجوهرست انسان و چرخ او را عرض / جمله فرع و پایه‌اند و او غرض\nای غلامت عقل و تدبیرات و هوش / چون چنینی خویش را ارزان فروش\nخدمتت بر جمله هستی مفترض / جوهری چون نجده خواهد از عرض\nعلم جویی از کتبها ای فسوس / ذوق جویی تو ز حلوا ای فسوس\nبحر علمی در نمی پنهان شده / در سه گز تن عالمی پنهان شده\nمی چه باشد یا سماع و یا جماع / تا بجویی زو نشاط و انتفاع\nآفتاب از ذره‌ای شد وام خواه / زهره‌ای از خمره‌ای شد جام‌خواه\nجان بی‌کیفی شده محبوس کیف / آفتابی حبس عقده اینت حیف",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5152",
        "title": "بخش ۱۵۲ - باز جواب گفتن آن امیر ایشان را",
        "content": "گفت نه نه من حریف آن میم / من به ذوق این خوشی قانع نیم\nمن چنان خواهم که هم‌چون یاسمین / کژ همی‌گردم چنان گاهی چنین\nوارهیده از همه خوف و امید / کژ همی‌گردم بهر سو هم‌چو بید\nهم‌چو شاخ بید گردان چپ و راست / که ز بادش گونه گونه رقصهاست\nآنک خو کردست با شادی می / این خوشی را کی پسندد خواجه کی\nانبیا زان زین خوشی بیرون شدند / که سرشته در خوشی حق بدند\nزانک جانشان آن خوشی را دیده بود / این خوشیها پیششان بازی نمود\nبا بت زنده کسی چون گشت یار / مرده را چون در کشد اندر کنار",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5153",
        "title": "بخش ۱۵۳ - تفسیر این آیت که و ان الدار الاخرة لهی الحیوان لوکانوا ی",
        "content": "آن جهان چون ذره ذره زنده‌اند / نکته‌دانند و سخن گوینده‌اند\nدر جهان مرده‌شان آرام نیست / کین علف جز لایق انعام نیست\nهر که را گلشن بود بزم و وطن / کی خورد او باده اندر گولخن\nجای روح پاک علیین بود / کرم باشد کش وطن سرگین بود\nبهر مخمور خدا جام طهور / بهر این مرغان کور این آب شور\nهر که عدل عمرش ننمود دست / پیش او حجاج خونی عادلست\nدختران را لعبت مرده دهند / که ز لعب زندگان بی‌آگهند\nچون ندارند از فتوت زور و دست / کودکان را تیغ چوبین بهترست\nکافران قانع بنقش انبیا / که نگاریده‌ست اندر دیرها\nزان مهان ما را چو دور روشنیست / هیچ‌مان پروای نقش سایه نیست\nاین یکی نقشش نشسته در جهان / وآن دگر نقشش چو مه در آسمان\nاین دهانش نکته‌گویان با جلیس / و آن دگر با حق به گفتار و انیس\nگوش ظاهر این سخن را ضبط کن / گوش جانش جاذب اسرار کن\nچشم ظاهر ضابط حلیهٔ بشر / چشم سر حیران مازاغ البصر\nپای ظاهر در صف مسجد صواف / پای معنی فوق گردون در طواف\nجزو جزوش را تو بشمر هم‌چنین / این درون وقت و آن بیرون حین\nاین که در وقتست باشد تا اجل / وان دگر یار ابد قرن ازل\nهست یک نامش ولی الدولتین / هست یک نعتش امام القبلتین\nخلوت و چله برو لازم نماند / هیچ غیمی مر ورا غایم نماند\nقرص خورشیدست خلوت‌خانه‌اش / کی حجاب آرد شب بیگانه‌اش\nعلت و پرهیز شد بحران نماند / کفر او ایمان شد و کفران نماند\nچون الف از استقامت شد به پیش / او ندارد هیچ از اوصاف خویش\nگشت فرد از کسوهٔ خوهای خویش / شد برهنه جان به جان‌افزای خویش\nچون برهنه رفت پیش شاه فرد / شاهش از اوصاف قدسی جامه کرد\nخلعتی پوشید از اوصاف شاه / بر پرید از چاه بر ایوان جاه\nاین چنین باشد چو دردی صاف گشت / از بن طشت آمد او بالای طشت\nدر بن طشت از چه بود او دردناک / شومی آمیزش اجزای خاک\nیار ناخوش پر و بالش بسته بود / ورنه او در اصل بس برجسته بود\nچون عتاب اهبطوا انگیختند / هم‌چو هاروتش نگون آویختند\nبود هاروت از ملاک آسمان / از عتابی شد معلق هم‌چنان\nسرنگون زان شد که از سر دور ماند / خویش را سر ساخت و تنها پیش راند\nآن سپد خود را چو پر از آب دید / کر استغنا و از دریا برید\nبر جگر آبش یکی قطره نماند / بحر رحمت کرد و او را باز خواند\nرحمتی بی‌علتی بی‌خدمتی / آید از دریا مبارک ساعتی\nالله الله گرد دریابار گرد / گرچه باشند اهل دریابار زرد\nتا که آید لطف بخشایش‌گری / سرخ گردد روی زرد از گوهری\nزردی رو بهترین رنگهاست / زانک اندر انتظار آن لقاست\nلیک سرخی بر رخی که آن لامعست / بهر آن آمد که جانش قانعست\nکه طمع لاغر کند زرد و ذلیل / نیست او از علت ابدان علیل\nچون ببیند روی زرد بی‌سقم / خیره گردد عقل جالینوس هم\nچون طمع بستی تو در انوار هو / مصطفی گوید که ذلت نفسه\nنور بی‌سایه لطیف و عالی است / آن مشبک سایهٔ غربالی است\nعاشقان عریان همی‌خواهند تن / پیش عنینان چه جامه چه بدن\nروزه‌داران را بود آن نان و خوان / خرمگس را چه ابا چه دیگدان",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5154",
        "title": "بخش ۱۵۴ - دگربار استدعاء شاه از ایاز کی تاویل کار خود بگو و مشکل م",
        "content": "این سخن از حد و اندازه‌ست بیش / ای ایاز اکنون بگو احوال خویش\nهست احوال تو از کان نوی / تو بدین احوال کی راضی شوی\nهین حکایت کن از آن احوال خوش / خاک بر احوال و درس پنج و شش\nحال باطن گر نمی‌آید بگفت / حال ظاهر گویمت در طاق وجفت\nکه ز لطف یار تلخیهای مات / گشت بر جان خوشتر از شکرنبات\nزان نبات ار گرد در دریا رود / تلخی دریا همه شیرین شود\nصدهزار احوال آمد هم‌چنین / باز سوی غیب رفتند ای امین\nحال هر روزی بدی مانند نی / هم‌چو جو اندر روش کش بند نی\nشادی هر روز از نوعی دگر / فکرت هر روز را دیگر اثر",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5155",
        "title": "بخش ۱۵۵ - تمثیل تن آدمی به مهمان‌خانه و اندیشه‌های مختلف به مهمانا",
        "content": "هست مهمان‌خانه این تن ای جوان / هر صباحی ضیف نو آید دوان\nهین مگو کین مانند اندر گردنم / که هم اکنون باز پرد در عدم\nهرچه آید از جهان غیب‌وش / در دلت ضیفست او را دار خوش",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5156",
        "title": "بخش ۱۵۶ - حکایت آن مهمان کی زن خداوند خانه گفت کی باران فرو گرفت و",
        "content": "آن یکی را بیگهان آمد قنق / ساخت او را هم‌چو طوق اندر عنق\nخوان کشید او را کرامتها نمود / آن شب اندر کوی ایشان سور بود\nمرد زن را گفت پنهانی سخن / که امشب ای خاتون دو جامه خواب کن\nپستر ما را بگستر سوی در / بهر مهمان گستر آن سوی دگر\nگفت زن خدمت کنم شادی کنم / سمع و طاعه ای دو چشم روشنم\nهر دو پستر گسترید و رفت زن / سوی ختنه‌سور کرد آنجا وطن\nماند مهمان عزیز و شوهرش / نقل بنهادند از خشک و ترش\nدر سمر گفتند هر دو منتجب / سرگذشت نیک و بد تا نیم شب\nبعد از آن مهمان ز خواب و از سمر / شد در آن پستر که بد آن سوی در\nشوهر از خجلت بدو چیزی نگفت / که ترا این سوست ای جان جای خفت\nکه برای خواب تو ای بوالکرم / پستر آن سوی دگر افکنده‌ام\nآن قراری که به زن او داده بود / گشت مبدل و آن طرف مهمان غنود\nآن شب آنجا سخت باران در گرفت / کز غلیظی ابرشان آمد شگفت\nزن بیامد بر گمان آنک شو / سوی در خفتست و آن سو آن عمو\nرفت عریان در لحاف آن دم عروس / داد مهمان را به رغبت چند بوس\nگفت می‌ترسیدم ای مرد کلان / خود همان آمد همان آمد همان\nمرد مهمان را گل و باران نشاند / بر تو چون صابون سلطانی بماند\nاندرین باران و گل او کی رود / بر سر و جان تو او تاوان شود\nزود مهمان جست و گفت این زن بهل / موزه دارم غم ندارم من ز گل\nمن روان گشتم شما را خیر باد / در سفر یک دم مبادا روح شاد\nتا که زوتر جانب معدن رود / کین خوشی اندر سفر ره‌زن شود\nزن پشیمان شد از آن گفتار سرد / چون رمید و رفت آن مهمان فرد\nزن بسی گفتش که آخر ای امیر / گر مزاحی کردم از طیبت مگیر\nسجده و زاری زن سودی نداشت / رفت و ایشان را در آن حسرت گذاشت\nجامه ازرق کرد زان پس مرد و زن / صورتش دیدند شمعی بی‌لگن\nمی‌شد و صحرا ز نور شمع مرد / چون بهشت از ظلمت شب گشته فرد\nکرد مهمان خانه خانهٔ خویش را / از غم و از خجلت این ماجرا\nدر درون هر دو از راه نهان / هر زمان گفتی خیال میهمان\nکه منم یار خضر صد گنج و جود / می‌فشاندم لیک روزیتان نبود",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5157",
        "title": "بخش ۱۵۷ - تمثیل فکر هر روزینه کی اندر دل آید به مهمان نو کی از اول",
        "content": "هر دمی فکری چو مهمان عزیز / آید اندر سینه‌ات هر روز نیز\nفکر را ای جان به جای شخص دان / زانک شخص از فکر دارد قدر و جان\nفکر غم گر راه شادی می‌زند / کارسازیهای شادی می‌کند\nخانه می‌روبد به تندی او ز غیر / تا در آید شادی نو ز اصل خیر\nمی‌فشاند برگ زرد از شاخ دل / تا بروید برگ سبز متصل\nمی‌کند بیخ سرور کهنه را / تا خرامد ذوق نو از ما ورا\nغم کند بیخ کژ پوسیده را / تا نماید بیخ رو پوشیده را\nغم ز دل هر چه بریزد یا برد / در عوض حقا که بهتر آورد\nخاصه آن را که یقینش باشد این / که بود غم بندهٔ اهل یقین\nگر ترش‌رویی نیارد ابر و برق / رز بسوزد از تبسمهای شرق\nسعد و نحس اندر دلت مهمان شود / چون ستاره خانه خانه می‌رود\nآن زمان که او مقیم برج تست / باش هم‌چون طالعش شیرین و چست\nتا که با مه چون شود او متصل / شکر گوید از تو با سلطان دل\nهفت سال ایوب با صبر و رضا / در بلا خوش بود با ضیف خدا\nتا چو وا گردد بلای سخت‌رو / پیش حق گوید به صدگون شکر او\nکز محبت با من محبوب کش / رو نکرد ایوب یک لحظه ترش\nاز وفا و خجلت علم خدا / بود چون شیر و عسل او با بلا\nفکر در سینه در آید نو به نو / خند خندان پیش او تو باز رو\nکه اعذنی خالقی من شره / لا تحرمنی انل من بره\nرب اوزعنی لشکر ما اری / لا تعقب حسرة لی ان مضی\nآن ضمیر رو ترش را پاس‌دار / آن ترش را چون شکر شیرین شمار\nابر را گر هست ظاهر رو ترش / گلشن آرنده‌ست ابر و شوره‌کش\nفکر غم را تو مثال ابر دان / با ترش تو رو ترش کم کن چنان\nبوک آن گوهر به دست او بود / جهد کن تا از تو او راضی رود\nور نباشد گوهر و نبود غنی / عادت شیرین خود افزون کنی\nجای دیگر سود دارد عادتت / ناگهان روزی بر آید حاجتت\nفکرتی کز شادیت مانع شود / آن به امر و حکمت صانع شود\nتو مخوان دو چار دانگش ای جوان / بوک نجمی باشد و صاحب‌قران\nتو مگو فرعیست او را اصل گیر / تا بوی پیوسته بر مقصود چیر\nور تو آن را فرع گیری و مضر / چشم تو در اصل باشد منتظر\nزهر آمد انتظارش اندر چشش / دایما در مرگ باشی زان روش\nاصل دان آن را بگیرش در کنار / بازره دایم ز مرگ انتظار",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5158",
        "title": "بخش ۱۵۸ - نواختن سلطان ایاز را",
        "content": "ای ایاز پر نیاز صدق‌کیش / صدق تو از بحر و از کوهست بیش\nنه به وقت شهوتت باشد عثار / که رود عقل چو کوهت کاه‌وار\nنه به وقت خشم و کینه صبرهات / سست گردد در قرار و در ثبات\nمردی این مردیست نه ریش و ذکر / ورنه بودی شاه مردان کیر خر\nحق کرا خواندست در قرآن رجال / کی بود این جسم را آنجا مجال\nروح حیوان را چه قدرست ای پدر / آخر از بازار قصابان گذر\nصد هزاران سر نهاده بر شکم / ارزشان از دنبه و از دم کم\nروسپی باشد که از جولان کیر / عقل او موشی شود شهوت چو شیر",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5159",
        "title": "بخش ۱۵۹ - وصیت کردن پدر دختر را کی خود را نگهدار تا حامله نشوی از ",
        "content": "خواجه‌ای بودست او را دختری / زهره‌خدی مه‌رخی سیمین‌بری\nگشت بالغ داد دختر را به شو / شو نبود اندر کفائت کفو او\nخربزه چون در رسد شد آبناک / گر بنشکافی تلف گردد هلاک\nچون ضرورت بود دختر را بداد / او بناکفوی ز تخویف فساد\nگفت دختر را کزین داماد نو / خویشتن پرهیز کن حامل مشو\nکز ضرورت بود عقد این گدا / این غریب‌اشمار را نبود وفا\nناگهان به جهد کند ترک همه / بر تو طفل او بماند مظلمه\nگفت دختر کای پدر خدمت کنم / هست پندت دل‌پذیر و مغتنم\nهر دو روزی هر سه روزی آن پدر / دختر خود را بفرمودی حذر\nحامله شد ناگهان دختر ازو / چون بود هر دو جوان خاتون و شو\nاز پدر او را خفی می‌داشتش / پنج ماهه گشت کودک یا که شش\nگشت پیدا گفت بابا چیست این / من نگفتم که ازو دوری گزین\nاین وصیتهای من خود باد بود / که نکردت پند و وعظم هیچ سود\nگفت بابا چون کنم پرهیز من / آتش و پنبه‌ست بی‌شک مرد و زن\nپنبه را پرهیز از آتش کجاست / یا در آتش کی حفاظست و تقاست\nگفت من گفتم که سوی او مرو / تو پذیرای منی او مشو\nدر زمان حال و انزال و خوشی / خویشتن باید که از وی در کشی\nگفت کی دانم که انزالش کیست / این نهانست و بغایت دوردست\nگفت چشمش چون کلاپیسه شود / فهم کن که آن وقت انزالش بود\nگفت تا چشمش کلاپیسه شدن / کور گشتست این دو چشم کور من\nنیست هر عقلی حقیری پایدار / وقت حرص و وقت خشم و کارزار",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5160",
        "title": "بخش ۱۶۰ - وصف ضعیف دلی و سستی صوفی سایه پرورد مجاهده ناکرده درد و ",
        "content": "رفت یک صوفی به لشکر در غزا / ناگهان آمد قطاریق و وغا\nماند صوفی با بنه و خیمه و ضعاف / فارسان راندند تا صف مصاف\nمثقلان خاک بر جا ماندند / سابقون السابقون در راندند\nجنگها کرده مظفر آمدند / باز گشته با غنایم سودمند\nارمغان دادند کای صوفی تو نیز / او برون انداخت نستد هیچ چیز\nپس بگفتندش که خشمینی چرا / گفت من محروم ماندم از غزا\nزان تلطف هیچ صوفی خوش نشد / که میان غزو خنجر کش نشد\nپس بگفتندش که آوردیم اسیر / آن یکی را بهر کشتن تو بگیر\nسر ببرش تا تو هم غازی شوی / اندکی خوش گشت صوفی دل‌قوی\nکه آب را گر در وضو صد روشنیست / چونک آن نبود تیمم کردنیست\nبرد صوفی آن اسیر بسته را / در پس خرگه که آرد او غزا\nدیر ماند آن صوفی آنجا با اسیر / قوم گفتا دیر ماند آنجا فقیر\nکافر بسته دو دست او کشتنیست / بسملش را موجب تاخیر چیست\nآمد آن یک در تفحص در پیش / دید کافر را به بالای ویش\nهم‌چو نر بالای ماده وآن اسیر / هم‌چو شیری خفته بالای فقیر\nدستها بسته همی‌خایید او / از سر استیز صوفی را گلو\nگبر می‌خایید با دندان گلوش / صوفی افتاده به زیر و رفته هوش\nدست‌بسته گبر و هم‌چون گربه‌ای / خسته کرده حلق او بی‌حربه‌ای\nنیم کشتش کرده با دندان اسیر / ریش او پر خون ز حلق آن فقیر\nهم‌چو تو کز دست نفس بسته دست / هم‌چو آن صوفی شدی بی‌خویش و پست\nای شده عاجز ز تلی کیش تو / صد هزاران کوهها در پیش تو\nزین قدر خرپشته مردی از شکوه / چون روی بر عقبه‌های هم‌چو کوه\nغازیان کشتند کافر را بتیغ / هم در آن ساعت ز حمیت بی‌دریغ\nبر رخ صوفی زدند آب و گلاب / تا به هوش آید ز بی‌خویشی و خواب\nچون به خویش آمد بدید آن قوم را / پس بپرسیدند چون بد ماجرا\nالله الله این چه حالست ای عزیز / این چنین بی‌هوش گشتی از چه چیز\nاز اسیر نیم‌کشت بسته‌دست / این چنین بی‌هوش افتادی و پست\nگفت چون قصد سرش کردم به خشم / طرفه در من بنگرید آن شوخ‌چشم\nچشم را وا کرد پهن او سوی من / چشم گردانید و شد هوشم ز تن\nگردش چشمش مرا لشکر نمود / من ندانم گفت چون پر هول بود\nقصه کوته کن کزان چشم این چنین / رفتم از خود اوفتادم بر زمین",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5161",
        "title": "بخش ۱۶۱ - نصیحت مبارزان او را کی با این دل و زهره کی تو داری کی از",
        "content": "قوم گفتندش به پیکار و نبرد / با چنین زهره که تو داری مگرد\nچون ز چشم آن اسیر بسته‌دست / غرقه گشتی کشتی تو در شکست\nپس میان حملهٔ شیران نر / که بود با تیغشان چون گوی سر\nکی توانی کرد در خون آشنا / چون نه‌ای با جنگ مردان آشنا\nکه ز طاقاطاق گردنها زدن / طاق‌طاق جامه کوبان ممتهن\nبس تن بی‌سر که دارد اضطراب / بس سر بی‌تن به خون بر چون حباب\nزیر دست و پای اسپان در غزا / صد فنا کن غرقه گشته در فنا\nاین چنین هوشی که از موشی پرید / اندر آن صف تیغ چون خواهد کشید\nچالش است آن حمزه خوردن نیست این / تا تو برمالی بخوردن آستین\nنیست حمزه خوردن اینجا تیغ بین / حمزه‌ای باید درین صف آهنین\nکار هر نازک‌دلی نبود قتال / که گریزد از خیالی چون خیال\nکار ترکانست نه ترکان برو / جای ترکان هست خانه خانه شو",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5162",
        "title": "بخش ۱۶۲ - حکایت عیاضی رحمه‌الله کی هفتاد غزو کرده بود سینه برهنه ب",
        "content": "گفت عیاضی نود بار آمدم / تن برهنه بوک زخمی آیدم\nتن برهنه می‌شدم در پیش تیر / تا یکی تیری خورم من جای‌گیر\nتیر خوردن بر گلو یا مقتلی / در نیابد جز شهیدی مقبلی\nبر تنم یک جایگه بی‌زخم نیست / این تنم از تیر چون پرویز نیست\nلیک بر مقتل نیامد تیرها / کار بخت است این نه جلدی و دها\nچون شهیدی روزی جانم نبود / رفتم اندر خلوت و در چله زود\nدر جهاد اکبر افکندم بدن / در ریاضت کردن و لاغر شدن\nبانگ طبل غازیان آمد به گوش / که خرامیدند جیش غزوکوش\nنفس از باطن مرا آواز داد / که به گوش حس شنیدم بامداد\nخیز هنگام غزا آمد برو / خویش را در غزو کردن کن گرو\nگفتم ای نفس خبیث بی‌وفا / از کجا میل غزا تو از کجا\nراست گوی ای نفس کین حیلت‌گریست / ورنه نفس شهوت از طاعت بریست\nگر نگویی راست حمله آرمت / در ریاضت سخت‌تر افشارمت\nنفس بانگ آورد آن دم از درون / با فصاحت بی‌دهان اندر فسون\nکه مرا هر روز اینجا می‌کشی / جان من چون جان گبران می‌کشی\nهیچ کس را نیست از حالم خبر / که مرا تو می‌کشی بی‌خواب و خور\nدر غزا بجهم به یک زخم از بدن / خلق بیند مردی و ایثار من\nگفتم ای نفسک منافق زیستی / هم منافق می‌مری تو چیستی\nدر دو عالم تو مرایی بوده‌ای / در دو عالم تو چنین بیهوده‌ای\nنذر کردم که ز خلوت هیچ من / سر برون نارم چو زنده‌ست این بدن\nزانک در خلوت هر آنچ تن کند / نه از برای روی مرد و زن کند\nجنبش و آرامش اندر خلوتش / جز برای حق نباشد نیتش\nاین جهاد اکبرست آن اصغرست / هر دو کار رستمست و حیدرست\nکار آن کس نیست کو را عقل و هوش / پرد از تن چون بجنبد دنب موش\nآن چنان کس را بباید چون زنان / دور بودن از مصاف و از سنان\nصوفیی آن صوفیی این اینت حیف / آن ز سوزن کشته این را طعمه سیف\nنقش صوفی باشد او را نیست جان / صوفیان بدنام هم زین صوفیان\nبر در و دیوار جسم گل‌سرشت / حق ز غیرت نقش صد صوفی نبشت\nتا ز سحر آن نقشها جنبان شود / تا عصای موسوی پنهان شود\nنقشها را میخورد صدق عصا / چشم فرعونیست پر گرد و حصا\nصوفی دیگر میان صف حرب / اندر آمد بیست بار از بهر ضرب\nبا مسلمانان به کافر وقت کر / وانگشت او با مسلمانان به فر\nزخم خورد و بست زخمی را که خورد / بار دیگر حمله آورد و نبرد\nتا نمیرد تن به یک زخم از گزاف / تا خورد او بیست زخم اندر مصاف\nحیفش آمد که به زخمی جان دهد / جان ز دست صدق او آسان رهد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5163",
        "title": "بخش ۱۶۳ - حکایت آن مجاهد کی از همیان سیم هر روز یک درم در خندق اند",
        "content": "آن یکی بودش به کف در چل درم / هر شب افکندی یکی در آب یم\nتا که گردد سخت بر نفس مجاز / در تانی درد جان کندن دراز\nبا مسلمانان بکر او پیش رفت / وقت فر او وا نگشت از خصم تفت\nزخم دیگر خورد آن را هم ببست / بیست کرت رمح و تیر از وی شکست\nبعد از آن قوت نماند افتاد پیش / مقعد صدق او ز صدق عشق خویش\nصدق جان دادن بود هین سابقوا / از نبی برخوان رجال صدقوا\nاین همه مردن نه مرگ صورتست / این بدن مر روح را چون آلتست\nای بسا خامی که ظاهر خونش ریخت / لیک نفس زنده آن جانب گریخت\nآلتش بشکست و ره‌زن زنده ماند / نفس زنده‌ست ارچه مرکب خون فشاند\nاسپ کشت و راه او رفته نشد / جز که خام و زشت و آشفته نشد\nگر بهر خون ریزیی گشتی شهید / کافری کشته بدی هم بوسعید\nای بسا نفس شهید معتمد / مرده در دنیا چو زنده می‌رود\nروح ره‌زن مرد و تن که تیغ اوست / هست باقی در کف آن غزوجوست\nتیغ آن تیغست مرد آن مرد نیست / لیک این صورت ترا حیران کنیست\nنفس چون مبدل شود این تیغ تن / باشد اندر دست صنع ذوالمنن\nآن یکی مردیست قوتش جمله درد / این دگر مردی میان‌تی هم‌چو گرد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5164",
        "title": "بخش ۱۶۴ - صفت کردن مرد غماز و نمودن صورت کنیزک مصور در کاغذ و عاشق",
        "content": "مر خلیفهٔ مصر را غماز گفت / که شه موصل به حوری گشت جفت\nیک کنیزک دارد او اندر کنار / که به عالم نیست مانندش نگار\nدر بیان ناید که حسنش بی‌حدست / نقش او اینست که اندر کاغذست\nنقش در کاغذ چو دید آن کیقباد / خیره گشت و جام از دستش فتاد\nپهلوانی را فرستاد آن زمان / سوی موصل با سپاه بس گران\nکه اگر ندهد به تو آن ماه را / برکن از بن آن در و درگاه را\nور دهد ترکش کن و مه را بیار / تا کشم من بر زمین مه در کنار\nپهلوان شد سوی موصل با حشم / با هزاران رستم و طبل و علم\nچون ملخها بی‌عدد بر گرد کشت / قاصد اهلاک اهل شهر گشت\nهر نواحی منجنیقی از نبرد / هم‌چو کوه قاف او بر کار کرد\nزخم تیر و سنگهای منجنیق / تیغها در گرد چون برق از بریق\nهفته‌ای کرد این چنین خون‌ریز گرم / برج سنگین سست شد چون موم نرم\nشاه موصل دید پیگار مهول / پس فرستاد از درون پیشش رسول\nکه چه می‌خواهی ز خون مؤمنان / کشته می‌گردند زین حرب گران\nگر مرادت ملک شهر موصلست / بی‌چنین خون‌ریز اینت حاصلست\nمن روم بیرون شهر اینک در آ / تا نگیرد خون مظلومان ترا\nور مرادت مال و زر و گوهرست / این ز ملک شهر خود آسان‌ترست",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5165",
        "title": "بخش ۱۶۵ - ایثار کردن صاحب موصل آن کنیزک را بدین خلیفه تا خون‌ریز م",
        "content": "چون رسول آمد به پیش پهلوان / داد کاغذ اندرو نقش و نشان\nبنگر اندر کاغذ این را طالبم / هین بده ورنه کنون من غالبم\nچون رسول آمد بگفت آن شاه نر / صورتی کم گیر زود این را ببر\nمن نیم در عهد ایمان بت‌پرست / بت بر آن بت‌پرست اولیترست\nچونک آوردش رسول آن پهلوان / گشت عاشق بر جمالش آن زمان\nعشق بحری آسمان بر وی کفی / چون زلیخا در هوای یوسفی\nدور گردونها ز موج عشق دان / گر نبودی عشق بفسردی جهان\nکی جمادی محو گشتی در نبات / کی فدای روح گشتی نامیات\nروح کی گشتی فدای آن دمی / کز نسیمش حامله شد مریمی\nهر یکی بر جا ترنجیدی چو یخ / کی بدی پران و جویان چون ملخ\nذره ذره عاشقان آن کمال / می‌شتابد در علو هم‌چون نهال\nسبح لله هست اشتابشان / تنقیهٔ تن می‌کنند از بهر جان\nپهلوان چه را چو ره پنداشته / شوره‌اش خوش آمده حب کاشته\nچون خیالی دید آن خفته به خواب / جفت شد با آن و از وی رفت آب\nچون برفت آن خواب و شد بیدار زود / دید که آن لعبت به بیداری نبود\nگفت بر هیچ آب خود بردم دریغ / عشوهٔ آن عشوه‌ده خوردم دریغ\nپهلوان تن بد آن مردی نداشت / تخم مردی در چنان ریگی بکاشت\nمرکب عشقش دریده صد لگام / نعره می‌زد لا ابالی بالحمام\nایش ابالی بالخلیفه فی‌الهوی / استوی عندی وجودی والتوی\nاین چنین سوزان و گرم آخر مکار / مشورت کن با یکی خاوندگار\nمشورت کو عقل کو سیلاب آز / در خرابی کرد ناخنها دراز\nبین ایدی سد و سوی خلف سد / پیش و پس کم بیند آن مفتون خد\nآمده در قصدجان سیل سیاه / تا که روبه افکند شیری به چاه\nاز چهی بنموده معدومی خیال / تا در اندازد اسودا کالجبال\nهیچ‌کس را با زنان محرم مدار / که مثال این دو پنبه‌ست و شرار\nآتشی باید بشسته ز آب حق / هم‌چو یوسف معتصم اندر زهق\nکز زلیخای لطیف سروقد / هم‌چو شیران خویشتن را واکشد\nبازگشت از موصل و می‌شد به راه / تا فرود آمد به بیشه و مرج‌گاه\nآتش عشقش فروزان آن چنان / که نداند او زمین از آسمان\nقصد آن مه کرد اندر خیمه او / عقل کو و از خلیفه خوف کو\nچون زند شهوت درین وادی دهل / چیست عقل تو فجل ابن الفجل\nصد خلیفه گشته کمتر از مگس / پیش چشم آتشینش آن نفس\nچون برون انداخت شلوار و نشست / در میان پای زن آن زن‌پرست\nچون ذکر سوی مقر می‌رفت راست / رستخیز و غلغل از لشکر بخاست\nبرجهید و کون‌برهنه سوی صف / ذوالفقاری هم‌چو آتش او به کف\nدید شیر نر سیه از نیستان / بر زده بر قلب لشکر ناگهان\nتازیان چون دیو در جوش آمده / هر طویله و خیمه اندر هم زده\nشیر نر گنبذ همی‌کرد از لغز / در هوا چون موج دریا بیست گز\nپهلوان مردانه بود و بی‌حذر / پیش شیر آمد چو شیر مست نر\nزد به شمشیر و سرش را بر شکافت / زود سوی خیمهٔ مه‌رو شتافت\nچونک خود را او بدان حوری نمود / مردی او هم‌چنین بر پای بود\nبا چنان شیری به چالش گشت جفت / مردی او مانده بر پای و نخفت\nآن بت شیرین‌لقای ماه‌رو / در عجب در ماند از مردی او\nجفت شد با او به شهوت آن زمان / متحد گشتند حالی آن دو جان\nز اتصال این دو جان با همدگر / می‌رسد از غیبشان جانی دگر\nرو نماید از طریق زادنی / گر نباشد از علوقش ره‌زنی\nهر کجا دو کس به مهری یا به کین / جمع آید ثالثی زاید یقین\nلیک اندر غیب زاید آن صور / چون روی آن سو ببینی در نظر\nآن نتایج از قرانات تو زاد / هین مگرد از هر قرینی زود شاد\nمنتظر می‌باش آن میقات را / صدق دان الحاق ذریات را\nکز عمل زاییده‌اند و از علل / هر یکی را صورت و نطق و طلل\nبانگشان درمی‌رسد زان خوش حجال / کای ز ما غافل هلا زوتر تعال\nمنتظر در غیب جان مرد و زن / مول مولت چیست زوتر گام زن\nراه گم کرد او از آن صبح دروغ / چون مگس افتاد اندر دیگ دوغ",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5166",
        "title": "بخش ۱۶۶ - پشیمان شدن آن سرلشکر از آن خیانت کی کرد و سوگند دادن او ",
        "content": "چند روزی هم بر آن بد بعد از آن / شد پشیمان او از آن جرم گران\nداد سوگندش کای خورشیدرو / با خلیفه زینچ شد رمزی مگو\nچون ندید او را خلیفه مست گشت / پس ز بام افتاد او را نیز طشت\nدید صد چندان که وصفش کرده بود / کی بود خود دیده مانند شنود\nوصف تصویرست بهر چشم هوش / صورت آن چشم دان نه زان گوش\nکرد مردی از سخن‌دانی سال / حق و باطل چیست ای نیکو مقال\nگوش را بگرفت و گفت این باطلست / چشم حقست و یقینش حاصلست\nآن به نسبت باطل آمد پیش این / نسبتست اغلب سخنها ای امین\nز آفتاب ار کرد خفاش احتجاب / نیست محجوب از خیال آفتاب\nخوف او را خود خیالش می‌دهد / آن خیالش سوی ظلمت می‌کشد\nآن خیال نور می‌ترساندش / بر شب ظلمات می‌چفساندش\nاز خیال دشمن و تصویر اوست / که تو بر چفسیده‌ای بر یار و دوست\nموسیا کشفت لمع بر که فراشت / آن مخیل تاب تحقیقت نداشت\nهین مشو غره بدانک قابلی / مر خیالش را و زین ره واصلی\nاز خیال حرب نهراسید کس / لا شجاعه قبل حرب این دان و بس\nبر خیال حرب خیز اندر فکر / می‌کند چون رستمان صد کر و فر\nنقش رستم که آن به حمامی بود / قرن حمله فکر هر خامی بود\nاین خیال سمع چون مبصر شود / حیز چه بود رستمی مضطر شود\nجهد کن کز گوش در چشمت رود / آنچ که آن باطل بدست آن حق شود\nزان سپس گوشت شود هم طبع چشم / گوهری گردد دو گوش هم‌چو یشم\nبلک جمله تن چو آیینه شود / جمله چشم و گوهر سینه شود\nگوش انگیزد خیال و آن خیال / هست دلالهٔ وصال آن جمال\nجهد کن تا این خیال افزون شود / تا دلاله رهبر مجنون شود\nآن خلیفه گول هم یک چند نیز / ریش گاوی کرد خوش با آن کنیز\nملک را تو ملک غرب و شرق گیر / چون نمی‌ماند تو آن را برق گیر\nمملکت کان می‌نماند جاودان / ای دلت خفته تو آن را خواب دان\nتا چه خواهی کرد آن باد و بروت / که بگیرد هم‌چو جلادی گلوت\nهم درین عالم بدان که مامنیست / از منافق کم شنو کو گفت نیست",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5167",
        "title": "بخش ۱۶۷ - حجت منکران آخرت و بیان ضعف آن حجت زیرا حجت ایشان به دین ",
        "content": "حجتش اینست گوید هر دمی / گر بدی چیزی دگر هم دیدمی\nگر نبیند کودکی احوال عقل / عاقلی هرگز کند از عقل نقل\nور نبیند عاقلی احوال عشق / کم نگردد ماه نیکوفال عشق\nحسن یوسف دیدهٔ اخوان ندید / از دل یعقوب کی شد ناپدید\nمر عصا را چشم موسی چوب دید / چشم غیبی افعی و آشوب دید\nچشم سر با چشم سر در جنگ بود / غالب آمد چشم سر حجت نمود\nچشم موسی دست خود را دست دید / پیش چشم غیب نوری بد پدید\nاین سخن پایان ندارد در کمال / پیش هر محروم باشد چون خیال\nچون حقیقت پیش او فرج و گلوست / کم بیان کن پیش او اسرار دوست\nپیش ما فرج و گلو باشد خیال / لاجرم هر دم نماید جان جمال\nهر که را فرج و گلو آیین و خوست / آن لکم دین ولی دین بهر اوست\nبا چنان انکار کوته کن سخن / احمدا کم گوی با گبر کهن",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5168",
        "title": "بخش ۱۶۸ - آمدن خلیفه نزد آن خوب‌روی برای جماع",
        "content": "آن خلیفه کرد رای اجتماع / سوی آن زن رفت از بهر جماع\nذکر او کرد و ذکر بر پای کرد / قصد خفت و خیز مهرافزای کرد\nچون میان پای آن خاتون نشست / پس قضا آمد ره عیشش ببست\nخشت و خشت موش در گوشش رسید / خفت کیرش شهوتش کلی رمید\nوهم آن کز مار باشد این صریر / که همی‌جنبد بتندی از حصیر",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5169",
        "title": "بخش ۱۶۹ - خنده گرفتن آن کنیزک را از ضعف شهوت خلیفه و قوت شهوت آن ا",
        "content": "زن بدید آن سستی او از شگفت / آمد اندر قهقهه خنده‌ش گرفت\nیادش آمد مردی آن پهلوان / که بکشت او شیر و اندامش چنان\nغالب آمد خندهٔ زن شد دراز / جهد می‌کرد و نمی‌شد لب فراز\nسخت می‌خندید هم‌چون بنگیان / غالب آمد خنده بر سود و زیان\nهرچه اندیشید خنده می‌فزود / هم‌چو بند سیل ناگاهان گشود\nگریه و خنده غم و شادی دل / هر یکی را معدنی دان مستقل\nهر یکی را مخزنی مفتاح آن / ای برادر در کف فتاح دان\nهیچ ساکن می‌نشد آن خنده زو / پس خلیفه طیره گشت و تندخو\nزود شمشیر از غلافش بر کشید / گفت سر خنده واگو ای پلید\nدر دلم زین خنده ظنی اوفتاد / راستی گو عشوه نتوانیم داد\nور خلاف راستی بفریبیم / یا بهانهٔ چرب آری تو به دم\nمن بدانم در دل من روشنیست / بایدت گفتن هر آنچ گفتنیست\nدر دل شاهان تو ماهی دان سطبر / گرچه گه گه شد ز غفلت زیر ابر\nیک چراغی هست در دل وقت گشت / وقت خشم و حرص آید زیر طشت\nآن فراست این زمان یار منست / گر نگویی آنچ حق گفتنست\nمن بدین شمشیر برم گردنت / سود نبود خود بهانه کردنت\nور بگویی راست آزادت کنم / حق یزدان نشکنم شادت کنم\nهفت مصحف آن زمان برهم نهاد / خورد سوگند و چنین تقریر داد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5170",
        "title": "بخش ۱۷۰ - فاش کردن آن کنیزک آن راز را با خلیفه از زخم شمشیر و اکرا",
        "content": "زن چو عاجز شد بگفت احوال را / مردی آن رستم صد زال را\nشرح آن گردک که اندر راه بود / یک به یک با آن خلیفه وا نمود\nشیر کشتن سوی خیمه آمدن / وان ذکر قایم چو شاخ کرگدن\nباز این سستی این ناموس‌کوش / کو فرو مرد از یکی خش خشت موش\nرازها را می‌کند حق آشکار / چون بخواهد رست تخم بد مکار\nآب و ابر و آتش و این آفتاب / رازها را می برآرد از تراب\nاین بهار نو ز بعد برگ‌ریز / هست برهان وجود رستخیز\nدر بهار آن سرها پیدا شود / هر چه خوردست این زمین رسوا شود\nبر دمد آن از دهان و از لبش / تا پدید آید ضمیر و مذهبش\nسر بیخ هر درختی و خورش / جملگی پیدا شود آن بر سرش\nهر غمی کز وی تو دل آزرده‌ای / از خمار می بود کان خورده‌ای\nلیک کی دانی که آن رنج خمار / از کدامین می بر آمد آشکار\nاین خمار اشکوفهٔ آن دانه است / آن شناسد کاگه و فرزانه است\nشاخ و اشکوفه نماند دانه را / نطفه کی ماند تن مردانه را\nنیست مانندا هیولا با اثر / دانه کی ماننده آمد با شجر\nنطفه از نانست کی باشد چو نان / مردم از نطفه‌ست کی باشد چنان\nجنی از نارست کی ماند به نار / از بخارست ابر و نبود چون بخار\nاز دم جبریل عیسی شد پدید / کی به صورت هم‌چو او بد یا ندید\nآدم از خاکست کی ماند به خاک / هیچ انگوری نمی‌ماند به تاک\nکی بود دزدی به شکل پای‌دار / کی بود طاعت چو خلد پایدار\nهیچ اصلی نیست مانند اثر / پس ندانی اصل رنج و درد سر\nلیک بی‌اصلی نباشدت این جزا / بی‌گناهی کی برنجاند خدا\nآنچ اصلست و کشندهٔ آن شی است / گر نمی‌ماند بوی هم از وی است\nپس بدان رنجت نتیجهٔ زلتیست / آفت این ضربتت از شهوتیست\nگر ندانی آن گنه را ز اعتبار / زود زاری کن طلب کن اغتفار\nسجده کن صد بار می‌گوی ای خدا / نیست این غم غیر درخورد و سزا\nای تو سبحان پاک از ظلم و ستم / کی دهی بی‌جرم جان را درد و غم\nمن معین می‌ندانم جرم را / لیک هم جرمی بباید گرم را\nچون بپوشیدی سبب را ز اعتبار / دایما آن جرم را پوشیده دار\nکه جزا اظهار جرم من بود / کز سیاست دزدیم ظاهر شود",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5171",
        "title": "بخش ۱۷۱ - عزم کردن شاه چون واقف شد بر آن خیانت کی بپوشاند و عفو کن",
        "content": "شاه با خود آمد استغفار کرد / یاد جرم و زلت و اصرار کرد\nگفت با خود آنچ کردم با کسان / شد جزای آن به جان من رسان\nقصد جفت دیگران کردم ز جاه / بر من آمد آن و افتادم به چاه\nمن در خانهٔ کسی دیگر زدم / او در خانهٔ مرا زد لاجرم\nهر که با اهل کسان شد فسق‌جو / اهل خود را دان که قوادست او\nزانک مثل آن جزای آن شود / چون جزای سیئه مثلش بود\nچون سبب کردی کشیدی سوی خویش / مثل آن را پس تو دیوثی و بیش\nغصب کردم از شه موصل کنیز / غصب کردند از من او را زود نیز\nاو کامین من بد و لالای من / خاینش کرد آن خیانتهای من\nنیست وقت کین‌گزاری و انتقام / من به دست خویش کردم کار خام\nگر کشم کینه بر آن میر و حرم / آن تعدی هم بیاید بر سرم\nهم‌چنانک این یک بیامد در جزا / آزمودم باز نزمایم ورا\nدرد صاحب موصلم گردن شکست / من نیارم این دگر را نیز خست\nداد حق‌مان از مکافات آگهی / گفت ان عدتم به عدنا به\nچون فزونی کردن اینجا سود نیست / غیر صبر و مرحمت محمود نیست\nربنا انا ظلمنا سهو رفت / رحمتی کن ای رحیمیهات رفت\nعفو کردم تو هم از من عفو کن / از گناه نو ز زلات کهن\nگفت اکنون ای کنیزک وا مگو / این سخن را که شنیدم من ز تو\nبا امیرت جفت خواهم کرد من / الله الله زین حکایت دم مزن\nتا نگردد او ز رویم شرمسار / کو یکی بد کرد و نیکی صد هزار\nبارها من امتحانش کرده‌ام / خوب‌تر از تو بدو بسپرده‌ام\nدر امانت یافتم او را تمام / این قضایی بود هم از کرده‌هام\nپس به خود خواند آن امیر خویش را / کشت در خود خشم قهراندیش را\nکرد با او یک بهانهٔ دل‌پذیر / که شدستم زین کنیزک من نفیر\nزان سبب کز غیرت و رشک کنیز / مادر فرزند دارد صد ازیز\nمادر فرزند را بس حقهاست / او نه درخورد چنین جور و جفاست\nرشک و غیرت می‌برد خون می‌خورد / زین کنیزک سخت تلخی می‌برد\nچون کسی را داد خواهم این کنیز / پس ترا اولیترست این ای عزیز\nکه تو جانبازی نمودی بهر او / خوش نباشد دادن آن جز به تو\nعقد کردش با امیر او را سپرد / کرد خشم و حرص را او خرد و مرد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5172",
        "title": "بخش ۱۷۲ - بیان آنک نحن قسمنا کی یکی را شهوت و قوت خران دهد و یکی ر",
        "content": "گر بدش سستی نری خران / بود او را مردی پیغامبران\nترک خشم و شهوت و حرص‌آوری / هست مردی و رگ پیغامبری\nنری خر گو مباش اندر رگش / حق همی خواند الغ بگلربگش\nمرده‌ای باشم به من حق بنگرد / به از آن زنده که باشد دور و رد\nمغز مردی این شناس و پوست آن / آن برد دوزخ برد این در جنان\nحفت الجنه مکاره را رسید / حفت النار از هوا آمد پدید\nای ایاز شیر نر دیوکش / مردی خر کم فزون مردی هش\nآنچ چندین صدر ادراکش نکرد / لعب کودک بود پیشت اینت مرد\nای به دیده لذت امر مرا / جان سپرده بهر امرم در وفا\nداستان ذوق امر و چاشنیش / بشنو اکنون در بیان معنویش",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5173",
        "title": "بخش ۱۷۳ - دادن شاه گوهر را میان دیوان و مجمع به دست وزیر کی این چن",
        "content": "شاه روزی جانب دیوان شتافت / جمله ارکان را در آن دیوان بیافت\nگوهری بیرون کشید او مستنیر / پس نهادش زود در کف وزیر\nگفت چونست و چه ارزد این گهر / گفت به ارزد ز صد خروار زر\nگفت بشکن گفت چونش بشکنم / نیک‌خواه مخزن و مالت منم\nچون روا دارم که مثل این گهر / که نیاید در بها گردد هدر\nگفت شاباش و بدادش خلعتی / گوهر از وی بستد آن شاه و فتی\nکرد ایثار وزیر آن شاه جود / هر لباس و حله کو پوشیده بود\nساعتیشان کرد مشغول سخن / از قضیه تازه و راز کهن\nبعد از آن دادش به دست حاجبی / که چه ارزد این به پیش طالبی\nگفت ارزد این به نیمهٔ مملکت / کش نگهدارا خدا از مهلکت\nگفت بشکن گفت ای خورشیدتیغ / بس دریغست این شکستن را دریغ\nقیمتش بگذار بین تاب و لمع / که شدست این نور روز او را تبع\nدست کی جنبد مرا در کسر او / که خزینهٔ شاه را باشم عدو\nشاه خلعت داد ادرارش فزود / پس دهان در مدح عقل او گشود\nبعد یک ساعت به دست میر داد / در را آن امتحان کن باز داد\nاو همین گفت و همه میران همین / هر یکی را خلعتی داد او ثمین\nجامگیهاشان همی‌افزود شاه / آن خسیسان را ببرد از ره به جاه\nاین چنین گفتند پنجه شصت امیر / جمله یک یک هم به تقلید وزیر\nگرچه تقلدست استون جهان / هست رسوا هر مقلد ز امتحان",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5174",
        "title": "بخش ۱۷۴ - رسیدن گوهر از دست به دست آخر دور به ایاز و کیاست ایاز و ",
        "content": "ای ایاز اکنون نگویی کین گهر / چند می‌ارزد بدین تاب و هنر\nگفت افزون زانچ تانم گفت من / گفت اکنون زود خردش در شکن\nسنگها در آستین بودش شتاب / خرد کردش پیش او بود آن صواب\nز اتفاق طالع با دولتش / دست داد آن لحظه نادر حکمتش\nیا به خواب این دیده بود آن پر صفا / کرده بود اندر بغل دو سنگ را\nهم‌چو یوسف که درون قعر چاه / کشف شد پایان کارش از اله\nهر که را فتح و ظفر پیغام داد / پیش او یک شد مراد و بی‌مراد\nهر که پایندان وی شد وصل یار / او چه ترسد از شکست و کارزار\nچون یقین گشتش که خواهد کرد مات / فوت اسپ و پیل هستش ترهات\nگر برد اسپش هر آنک اسپ‌جوست / اسپ رو گو نه که پیش آهنگ اوست\nمرد را با اسپ کی خویشی بود / عشق اسپش از پی پیشی بود\nبهر صورتها مکش چندین زحیر / بی‌صداع صورتی معنی بگیر\nهست زاهد را غم پایان کار / تا چه باشد حال او روز شمار\nعارفان ز آغاز گشته هوشمند / از غم و احوال آخر فارغ‌اند\nبود عارف را همین خوف و رجا / سابقه‌دانیش خورد آن هر دو را\nدید کو سابق زراعت کرد ماش / او همی‌داند چه خواهد بود چاش\nعارفست و باز رست از خوف و بیم / های هو را کرد تیغ حق دو نیم\nبود او را بیم و اومید از خدا / خوف فانی شد عیان گشت آن رجا\nچون شکست او گوهر خاص آن زمان / زان امیران خاست صد بانگ و فغان\nکین چه بی‌باکیست والله کافرست / هر که این پر نور گوهر را شکست\nوآن جماعت جمله از جهل و عما / در شکسته در امر شاه را\nقیمتی گوهر نتیجهٔ مهر و ود / بر چنان خاطر چرا پوشیده شد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5175",
        "title": "بخش ۱۷۵ - تشنیع زدن امرا بر ایاز کی چرا شکستش و جواب دادن ایاز ایش",
        "content": "گفت ایاز ای مهتران نامور / امر شه بهتر به قیمت یا گهر\nامر سلطان به بود پیش شما / یا که این نیکو گهر بهر خدا\nای نظرتان بر گهر بر شاه نه / قبله‌تان غولست و جادهٔ راه نه\nمن ز شه بر می‌نگردانم بصر / من چو مشرک روی نارم با حجر\nبی‌گهر جانی که رنگین سنگ را / برگزیند پس نهد شاه مرا\nپشت سوی لعبت گل‌رنگ کن / عقل در رنگ‌آورنده دنگ کن\nاندر آ در جو سبو بر سنگ زن / آتش اندر بو و اندر رنگ زن\nگر نه‌ای در راه دین از ره‌زنان / رنگ و بو مپرست مانند زنان\nسر فرود انداختند آن مهتران / عذرجویان گشه زان نسیان به جان\nاز دل هر یک دو صد آه آن زمان / هم‌چو دودی می‌شدی تا آسمان\nکرد اشارت شه به جلاد کهن / که ز صدرم این خسان را دور کن\nاین خسان چه لایق صدر من‌اند / کز پی سنگ امر ما را بشکنند\nامر ما پیش چنین اهل فساد / بهر رنگین سنگ شد خوار و کساد",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5176",
        "title": "بخش ۱۷۶ - قصد شاه به کشتن امرا و شفاعت کردن  ایاز پیش تخت سلطان کی",
        "content": "پس ایاز مهرافزا بر جهید / پیش تخت آن الغ سلطان دوید\nسجده‌ای کرد و گلوی خود گرفت / کای قبادی کز تو چرخ آرد شگفت\nای همایی که همایان فرخی / از تو دارند و سخاوت هر سخی\nای کریمی که کرمهای جهان / محو گردد پیش ایثارت نهان\nای لطیفی که گل سرخت بدید / از خجالت پیرهن را بر درید\nاز غفوری تو غفران چشم‌سیر / روبهان بر شیر از عفو تو چیر\nجز که عفو تو کرا دارد سند / هر که با امر تو بی‌باکی کند\nغفلت و گستاخی این مجرمان / از وفور عفو تست ای عفولان\nدایما غفلت ز گستاخی دمد / که برد تعظیم از دیده رمد\nغفلت و نسیان بد آموخته / ز آتش تعظیم گردد سوخته\nهیبتش بیداری و فطنت دهد / سهو نسیان از دلش بیرون جهد\nوقت غارت خواب ناید خلق را / تا بنرباید کسی زو دلق را\nخواب چون در می‌رمد از بیم دلق / خواب نسیان کی بود با بیم حلق\nلاتؤاخذ ان نسینا شد گواه / که بود نسیان بوجهی هم گناه\nزانک استکمال تعظیم او نکرد / ورنه نسیان در نیاوردی نبرد\nگرچه نسیان لابد و ناچار بود / در سبب ورزیدن او مختار بود\nکه تهاون کرد در تعظیمها / تا که نسیان زاد یا سهو و خطا\nهم‌چو مستی کو جنایتها کند / گوید او معذور بودم من ز خود\nگویدش لیکن سبب ای زشتکار / از تو بد در رفتن آن اختیار\nبی‌خودی نامد بخود تش خواندی / اختیارت خود نشد تش راندی\nگر رسیدی مستی بی‌جهد تو / حفظ کردی ساقی جان عهد تو\nپشت‌دارت بودی او و عذرخواه / من غلام زلت مست اله\nعفوهای جمله عالم ذره‌ای / عکس عفوت ای ز تو هر بهره‌ای\nعفوها گفته ثنای عفو تو / نیست کفوش ایها الناس اتقوا\nجانشان بخش و ز خودشان هم مران / کام شیرین تو اند ای کامران\nرحم کن بر وی که روی تو بدید / فرقت تلخ تو چون خواهد کشید\nاز فراق و هجر می‌گویی سخن / هر چه خواهی کن ولیکن این مکن\nصد هزاران مرگ تلخ شصت تو / نیست مانند فراق روی تو\nتلخی هجر از ذکور و از اناث / دور دار ای مجرمان را مستغاث\nبر امید وصل تو مردن خوشست / تلخی هجر تو فوق آتشست\nگبر می‌گوید میان آن سقر / چه غمم بودی گرم کردی نظر\nکان نظر شیرین کنندهٔ رنجهاست / ساحران را خونبهای دست و پاست",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5177",
        "title": "بخش ۱۷۷ - تفسیر گفتن ساحران فرعون را در وقت سیاست با او کی لا ضیر ",
        "content": "نعرهٔ لا ضیر بشنید آسمان / چرخ گویی شد پی آن صولجان\nضربت فرعون ما را نیست ضیر / لطف حق غالب بود بر قهر غیر\nگر بدانی سر ما را ای مضل / می‌رهانیمان ز رنج ای کوردل\nهین بیا زین سو ببین کین ارغنون / می‌زند یا لیت قومی یعلمون\nداد ما را داد حق فرعونیی / نه چو فرعونیت و ملکت فانیی\nسر بر آر و ملک بین زنده و جلیل / ای شده غره به مصر و رود نیل\nگر تو ترک این نجس خرقه کنی / نیل را در نیل جان غرقه کنی\nهین بدار از مصر ای فرعون دست / در میان مصر جان صد مصر هست\nتو انا رب همی‌گویی به عام / غافل از ماهیت این هر دو نام\nرب بر مربوب کی لرزان بود / کی انادان بند جسم و جان بود\nنک انا ماییم رسته از انا / از انای پر بلای پر عنا\nآن انایی بر تو ای سگ شوم بود / در حق ما دولت محتوم بود\nگر نبودیت این انایی کینه‌کش / کی زدی بر ما چنین اقبال خوش\nشکر آنک از دار فانی می‌رهیم / بر سر این دار پندت می‌دهیم\nدار قتل ما براق رحلتست / دار ملک تو غرور و غفلتست\nاین حیاتی خفیه در نقش ممات / وان مماتی خفیه در قشر حیات\nمی‌نماید نور نار و نار نور / ورنه دنیا کی بدی دارالغرور\nهین مکن تعجیل اول نیست شو / چون غروب آری بر آ از شرق ضو\nاز انایی ازل دل دنگ شد / این انایی سرد گشت و ننگ شد\nزان انای بی‌انا خوش گشت جان / شد جهان او از انایی جهان\nاز انا چون رست اکنون شد انا / آفرینها بر انای بی عنا\nکو گریزان و انایی در پیش / می‌دود چون دید وی را بی ویش\nطالب اویی نگردد طالبت / چون بمردی طالبت شد مطلبت\nزنده‌ای کی مرده‌شو شوید ترا / طالبی کی مطلبت جوید ترا\nاندرین بحث ار خرده ره‌بین بدی / فخر رازی رازدان دین بدی\nلیک چون من لمن یذق لم یدر بود / عقل و تخییلات او حیرت فزود\nکی شود کشف از تفکر این انا / آن انا مکشوف شد بعد از فنا\nمی‌فتد این عقلها در افتقاد / در مغا کی حلول و اتحاد\nای ایاز گشته فانی ز اقتراب / هم‌چو اختر در شعاع آفتاب\nبلک چون نطفه مبدل تو به تن / نه از حلول و اتحادی مفتتن\nعفو کن ای عفو در صندوق تو / سابق لطفی همه مسبوق تو\nمن کی باشم که بگویم عفو کن / ای تو سلطان و خلاصهٔ امر کن\nمن کی باشم که بوم من با منت / ای گرفته جمله منها دامنت",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    },
    {
        "id": "MM5178",
        "title": "بخش ۱۷۸ - مجرم دانستن ایاز خود را درین شفاعت‌گری و عذر این جرم خوا",
        "content": "من کی آرم رحم خلم آلود را / ره نمایم حلم علم‌اندود را\nصد هزاران صفع را ارزانیم / گر زبون صفعها گردانیم\nمن چه گویم پیشت اعلامت کنم / یا که وا یادت دهم شرط کرم\nآنچ معلوم تو نبود چیست آن / وآنچ یادت نیست کو اندر جهان\nای تو پاک از جهل و علمت پاک از آن / که فراموشی کند بر وی نهان\nهیچ کس را تو کسی انگاشتی / هم‌چو خورشیدش به نور افراشتی\nچون کسم کردی اگر لابه کنم / مستمع شو لابه‌ام را از کرم\nزانک از نقشم چو بیرون برده‌ای / آن شفاعت هم تو خود را کرده‌ای\nچون ز رخت من تهی گشت این وطن / تر و خشک خانه نبود آن من\nهم دعا از من روان کردی چو آب / هم نباتش بخش و دارش مستجاب\nهم تو بودی اول آرندهٔ دعا / هم تو باش آخر اجابت را رجا\nتا زنم من لاف کان شاه جهان / بهر بنده عفو کرد از مجرمان\nدرد بودم سر به سر من خودپسند / کرد شاهم داروی هر دردمند\nدوزخی بودم پر از شور و شری / کرد دست فضل اویم کوثری\nهر که را سوزید دوزخ در قود / من برویانم دگر بار از جسد\nکار کوثر چیست که هر سوخته / گردد از وی نابت و اندوخته\nقطره قطره او منادی کرم / کانچ دوزخ سوخت من باز آورم\nهست دوزخ هم‌چو سرمای خزان / هست کوثر چون بهار ای گلستان\nهست دوزخ هم‌چو مرگ و خاک گور / هست کوثر بر مثال نفخ صور\nای ز دوزخ سوخته اجسامتان / سوی کوثر می‌کشد اکرامتان\nچون خلقت الخلق کی یربح علی / لطف تو فرمود ای قیوم حی\nلالان اربح علیهم جود تست / که شود زو جمله ناقصها درست\nعفو کن زین بندگان تن‌پرست / عفو از دریای عفو اولیترست\nعفو خلقان هم‌چو جو و هم‌چو سیل / هم بدان دریای خود تازند خیل\nعفوها هر شب ازین دل‌پاره‌ها / چون کبوتر سوی تو آید شها\nبازشان وقت سحر پران کنی / تا به شب محبوس این ابدان کنی\nپر زنان بار دگر در وقت شام / می‌پرند از عشق آن ایوان و بام\nتا که از تن تار وصلت بسکلند / پیش تو آیند کز تو مقبلند\nپر زنان آمن ز رجع سرنگون / در هوا که انا الیه راجعون\nبانگ می‌آید تعالوا زان کرم / بعد از آن رجعت نماند از حرص و غم\nبس غریبیها کشیدیت از جهان / قدر من دانسته باشید ای مهان\nزیر سایهٔ این درختم مست ناز / هین بیندازید پاها را دراز\nپایهای پر عنا از راه دین / بر کنار و دست حوران خالدین\nحوریان گشته مغمز مهربان / کز سفر باز آمدند این صوفیان\nصوفیان صافیان چون نور خور / مدتی افتاده بر خاک و قذر\nبی‌اثر پاک از قذر باز آمدند / هم‌چو نور خور سوی قرص بلند\nاین گروه مجرمان هم ای مجید / جمله سرهاشان به دیواری رسید\nبر خطا و جرم خود واقف شدند / گرچه مات کعبتین شه بدند\nرو به تو کردند اکنون اه‌کنان / ای که لطفت مجرمان را ره‌کنان\nراه ده آلودگان را العجل / در فرات عفو و عین مغتسل\nتا که غسل آرند زان جرم دراز / در صف پاکان روند اندر نماز\nاندر آن صفها ز اندازه برون / غرقگان نور نحن الصافون\nچون سخن در وصف این حالت رسید / هم قلم بشکست و هم کاغذ درید\nبحر را پیمود هیچ اسکره‌ای / شیر را برداشت هرگز بره‌ای\nگر حجابستت برون رو ز احتجاب / تا ببینی پادشاهی عجاب\nگرچه بشکستند حامت قوم مست / آنک مست از تو بود عذریش هست\nمستی ایشان به اقبال و به مال / نه ز بادهٔ تست ای شیرین فعال\nای شهنشه مست تخصیص توند / عفو کن از مست خود ای عفومند\nلذت تخصیص تو وقت خطاب / آن کند که ناید از صد خم شراب\nچونک مستم کرده‌ای حدم مزن / شرع مستان را نبیند حد زدن\nچون شوم هشیار آنگاهم بزن / که نخواهم گشت خود هشیار من\nهرکه از جام تو خورد ای ذوالمنن / تا ابد رست از هش و از حد زدن\nخالدین فی فناء سکرهم / من تفانی فی هواکم لم یقم\nفضل تو گوید دل ما را که رو / ای شده در دوغ عشق ما گرو\nچون مگس در دوغ ما افتاده‌ای / تو نه‌ای مست ای مگس تو باده‌ای\nکرگسان مست از تو گردند ای مگس / چونک بر بحر عسل رانی فرس\nکوهها چون ذره‌ها سرمست تو / نقطه و پرگار و خط در دست تو\nفتنه که لرزند ازو لرزان تست / هر گران‌قیمت گهر ارزان تست\nگر خدا دادی مرا پانصد دهان / گفتمی شرح تو ای جان و جهان\nیک دهان دارم من آن هم منکسر / در خجالت از تو ای دانای سر\nمنکسرتر خود نباشم از عدم / کز دهانش آمدستند این امم\nصد هزار آثار غیبی منتظر / کز عدم بیرون جهد با لطف و بر\nاز تقاضای تو می‌گردد سرم / ای ببرده من به پیش آن کرم\nرغبت ما از تقاضای توست / جذبهٔ حقست هر جا ره‌روست\nخاک بی‌بادی به بالا بر جهد / کشتی بی‌بحر پا در ره نهد\nپیش آب زندگانی کس نمرد / پیش آبت آب حیوانست درد\nآب حیوان قبلهٔ جان دوستان / ز آب باشد سبز و خندان بوستان\nمرگ آشامان ز عشقش زنده‌اند / دل ز جان و آب جان بر کنده‌اند\nآب عشق تو چو ما را دست داد / آب حیوان شد به پیش ما کساد\nز آب حیوان هست هر جان را نوی / لیک آب آب حیوانی توی\nهر دمی مرگی و حشری دادیم / تا بدیدم دست برد آن کرم\nهم‌چو خفتن گشت این مردن مرا / ز اعتماد بعث کردن ای خدا\nهفت دریا هر دم ار گردد سراب / گوش گیری آوریش ای آب آب\nعقل لرزان از اجل وان عشق شوخ / سنگ کی ترسد ز باران چون کلوخ\nاز صحاف مثنوی این پنجمست / بر بروج چرخ جان چون انجمست\nره نیابد از ستاره هر حواس / جز که کشتیبان استاره‌شناس\nجز نظاره نیست قسم دیگران / از سعودش غافلند و از قران\nآشنایی گیر شبها تا به روز / با چنین استارهای دیوسوز\nهر یکی در دفع دیو بدگمان / هست نفط‌انداز قلعهٔ آسمان\nاختر ار با دیو هم‌چون عقربست / مشتری را او ولی الاقربست\nقوس اگر از تیر دوزد دیو را / دلو پر آبست زرع و میو را\nحوت اگرچه کشتی غی بشکند / دوست را چون ثور کشتی می‌کند\nشمس اگر شب را بدرد چون اسد / لعل را زو خلعت اطلس رسد\nهر وجودی کز عدم بنمود سر / بر یکی زهرست و بر دیگر شکر\nدوست شو وز خوی ناخوش شو بری / تا ز خمرهٔ زهر هم شکر خوری\nزان نشد فاروق را زهری گزند / که بد آن تریاق فاروقیش قند",
        "link1": "https://ganjoor.net/moulavi/masnavi/daftar5/",
        "alarm": null,
        "share": null,
        "link2": null,
        "vazn": null,
        "voice": null
    }
]